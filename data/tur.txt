



2019-05-14
Üzülmemen Gereken 3 Şey
Önce hep başkalarını mı düşünüyorsun?
Kendin için birşeyler yapacağın zaman karar vermekte zorlanıyor musun?
Birşeyler ters gidince ilk kendinden mi vazgeçiyorsun?
Eğer Evren'in (Hayatın) sana değer vermesini, sana aşk, huzur, bolluk, bereket, para getirmesini istiyorsan; önce sen kendine değer vereceksin. Önce sen kendine mutlu olma iznini vereceksin.
Ve bunun için, öncelikle aşağıdaki 3 durumda üzülmeyi bırak:
1- Kendini seçtiğin için
Başkasını seçtiğinde, onun için birşey yaptığında sorun yok ama, neden kendin için yaptığında var?
Başkasını şımartmak daha kolayken, neden kendini şımartmak zor?
Başkalarının istekleri önemliyken, neden senin hayallerin ve isteklerin öncelikli değil?
Senin kendini seçmen; başkalarını önemsiz bulduğun anlamına gelmiyor. Ama toplum olarak bu yerleştirilmiş: "Kendini düşünüyorsan="ben"cilsin." Ve bu da kötü birşey.
Neden "seni" düşünmem iyi birşey de, "beni" düşünmem kötü, olsun ki?
Anlamsız öyle değil mi?
Sorgulayınca bunu gördüğüne eminim ama önemli olan bunu günlük hayatına, alışkanlıklarına, her anına taşıyabilmen.
-Her sabah aynada gözlerinin içine bak ve sor: "Ne istiyorsun?"
-Her ay düzenli olarak "Ne istiyorum?" sorusu üzerine en az 1 saat kendinle vakit geçir. Sonrasında, şu an yaptıklarının ne kadarını bu isteklerin için yaptığını sorgula. 
-Başkalarına "Evet" derken, kendine "Hayır" demediğinden emin ol.
2- Denediğin için
En büyük pişmanlıklar denemediğimiz şeyler içindir.
Hepimiz birgün hayata gözlerimizi kapatacağız, sence o anda "denediğin" şeyler için mi yoksa "denemediğin" için mi daha çok pişmanlık hissedeceksin?
-Evet denersen beklediğin sonucu almayabilirsin.
-Evet denersen belki kalbin kırılabilir.
-Evet denersen belki üzülebilirsin.
Peki ya denemezsen?
Hep "Acaba mı?" ile yaşamayacak mısın? ve hep "İçten içe kendine kızmayacak mısın?"
Tekne kıyıda güvende ama o kıyıda durmak için yaratılmadı ki! Sen risk almazsan belki güvendesin ama o yaşadığın hayat için mi yaratıldın?
3- Mutluluğun için
Kendimle ilgili en büyük dönüşümlerimden biri "Artık mutluluğumdan suçluluk duymamam" oldu.
Mutluluğu sen ondan büyük bir parça aldığında başkasına kalmayan bir pasta gibi düşünme.
Sen mutlu olunca başkasının hakkını almıyorsun, tam tersi ona da mutlu olunabileceğini gösteriyorsun. Ona liderlik yaparak onu da ilerlemesi için motive ediyorsun. Senin enerjin onun da yukarıya doğru çıkmasına yardım ediyor, farkında olsa da olmasa da.
Başkalarının mutlu olmasını mı istiyorsun? Kendini mutlu et!
Sevgilerimle,
Sevil Eskicioğlu ÖzkalYaşam Koçu ve Kundalini Yoga & Meditasyon EğitmeniÜcretsiz Meditasyon ve Detaylı Bilgi İçin Websitem: www.sevileskicioglu.com
Sevil Eskicioğlu Özkal




2019-04-01
Karşılaştırma Yapmayı Bırak
Karşılaştırma yapmak, kendinle ilgili kötü hissetmenin en kolay yolu.Başkalarının başarılarıyla, zenginlikleriyle, ilişkileriyle hatta sosyal medya takipçi sayıları ile bile karşılaştırma yapabiliyoruz. Sonuç; stres, endişe, hatta depresyon."Comparison is the thief of joy", "Karşılaştırma yapmak, hayattan aldığınız keyfi sizden çalar" demiş Theodore Roosevelt.Peki nasıl karşılaştırma yapmayı bırakabilir ve hayattan keyif almaya izin verebiliriz?1- Karşılaştırma yaptığını fark et ve bunu bırakmayı isteHer kötü alışkanlığın ilk adımı gibi, burada da önemli olan ilk adım, karşılaştırma yapmanın sana verdiği zararların farkında olman ve bırakmayı istemen.En çok hangi anlarda karşılaştırma yapıyorsun?En çok kimlerle kendini karşılaştırıyorsun?Fark et.2- Dur ve odak değiştirHer an, her saniye seçim yaparak hayatını değiştirebilirsin.En çok hangi anlarda karşılaştırma yaptığını fark ettikten sonra bir dahaki sefere karşılaştırma yapacağını fark ettiğin anda dur ve "Bu oyunu oynamamayı seçiyorum" de. Ego'nun oyunu olduğunu fark et ve bu oyunu oynama.Fark etmedin ya da fark ettin ama yine de yaptın. Enerjin düştü, birkaç dakika öncesine göre daha negatif hissediyorsun. Şimdi bir seçim yap ve odağını değiştir.3- Takdir etme alışkanlığını geliştirKarşılaştırma yapmanın panzehiri "takdir etmek"tir.Kimler takdir eder? Kendine güvenen, onda yeterince olduğuna inanan, başkasındaki iyiyi görmekten korkmayanlar.Bir alışkanlığı bırakmanın en kolay yolu, yerine yenisini koymaktır.Hergün en az 3 şey için kendini ve yine gün içinde en az 10 kez çevrendekileri takdir et. Onlardaki iyiyi gör. Sen onlardaki iyi ve güzeli gördükçe, sendekileri de hatırlayacaksın.-Fark et ve bırakmayı iste-Dur ve odak değiştir-Yeni alışkanlığını geliştirKarşılaştırmayı bırak, çünkü sen hayattan keyif almayı hak ediyorsun!Sevgilerimle,
Sevil Eskicioğlu ÖzkalYaşam Koçu ve Kundalini Yoga & Meditasyon EğitmeniÜcretsiz bülten ve meditasyon için: www.sevileskicioglu.com
Sevil Eskicioğlu Özkal




2019-03-20
Bahara Hazırlık Detoksu
21 Mart ile birlikte baharın gelişini kutlarken, hayatınızda yeniliklere nasıl yer açacağınızı bilmiyor musunuz? O zaman gelin ilk işimiz yeni enerjilere yer açmak için hayatımıza detoks yapmak olsun.Evinde Detoks:Marie Kondo'yu henüz okumadıysan "Hayatı sadeleştirmek için derle, topla, rahatla" kitabını okumak, 2019'da kendine yapacağın en büyük iyiliklerden biri olacaktır."Evden neleri atmalıyım?" diye baktığında çok az şeyi atacağını göreceksin. Çünkü eline bir eşyayı alıp "Bunu atsam mı?" dediğinde, zihnin onu tutman için bir sürü bahane sayacaktır: Ya ileride bir gün lazım olursa?... Bu da günün sonunda aslında şu anda giymediğin, kullanmadığın hatta sevmediğin bir sürü eşya ile kendini çevrelemen anlamına gelecek.Marie Kondo'nun yaklaşımı ise çok daha başka. Her eşyana "Bu bana keyif veriyor mu?" sorusu ile yaklaşmanı söylüyor.Önce bir oda seç. Oturma odanı ya da yatak odanı ve sana keyif vermeyen şeyleri atmaya başla. Önce zorlanacaksın ama devam et, zaman geçtikçe daha kolay gelecek. Enerjin senin en önemli varlığın. Sana keyif veren şeylerle çevrili olduğunda çok daha az eşya ile çok daha yüksek enerjide olduğunu göreceksin.İlişkilerinde Detoks:Kimle olan ilişkin artık yürümüyor?İkinizi de özgürleştirmenin zamanı sence de gelmedi mi?İlişkiler dediğimde sadece özel hayatını düşünme. Arkadaşlar, hatta sosyal medyadaki ilişkilerini de bu başlığın altında değerlendirebilirsin.Boşluk yarattığında Evren bunu şu andaki istek ve ihtiyaçlarına en uygun şekilde dolduracaktır. Korkma. Sana hizmet etmeyen ilişkilerin içinde bulunmaktansa, özgürleşmeyi tercih etmez misin?Zihnimizde Detoks:Tutunduğun bir türlü bırakamadığın geçmişteki hikayen ne?Seni terk eden sevgilin?Borç verdiğin ama ödemeyen arkadaşın?İş yerindeki tatsız tartışma?Geçmiş geçmişte kaldı. Geleceğinde de olmasını istemiyorsan artık onu "bırakma" zamanı. Bırakmak istediklerini, yarına, bahara, geleceğine taşımak istemediğin ne var ise bir liste yap ve sonra küçüçük parçalara gelene kadar parçalayıp at.Eskiyi ve sana iyi gelmeyeni bırak, yeniliğe ve keyifli enerjilere yer aç.Sevgilerimle,
Sevil Eskicioğlu ÖzkalYaşam Koçu ve Kundalini Yoga & Meditasyon EğitmeniWebsitem: www.sevileskicioglu.com
Sevil Eskicioğlu Özkal




2019-03-15
Enerji Vampirlerinden Korun
Var mı hayatında bir enerji vampiri?
Hani onunla konuşmadan önce enerjin ve keyfin yerindeyken, bir süre sonra enerjinin çekildiğini hissettiğin, yanından ayrıldığında kendini tükenmiş bulduğun...
Enerji vampiri eğer çok yakın çevrenden değilse, arkana bakmadan devam edebilirsin hayatına. Peki ya ailenden bir üye ise? Ya da iş arkadaşın? İşte o zaman enerjini nasıl koruyacağını iyi bilmelisin.
Enerji vampirlerinin en temel özelliklerinden biri sana kendini suçlu hissettirmek ve seni şüphe enerjisi ile baş başa bırakmaktır. Böyle anlarda danışabileceğin, fikirlerine güvendiğin ve sana tarafsızca yol göstereceğini bildiğin bir arkadaşın olsun. Enerji vampirinin zihnine girmesine izin verme.
Enerji vampiri sana, "kendini düşündüğün" için kendini kötü hissettirmeye ve seni manipüle etmeye çalışacak. Enerji vampirine karşı kendini korumak istiyorsan, "Önce ben!" demeyi alışkanlık haline getirmelisin. Sen kendine değer vermezsen, kim verecek?
Bize hep "Evet" demek güzel bir cevap, hayır demek ise yanlış bir cevap olarak öğretildi. Doğru olan ise; Hayır cevabının da Evet cevabı gibi sadece bir seçenek olması. 
Enerji vampiri senin "Hayır" cevabından mutlu olmayacaktır; trip atacak, suçlayacak ya da kavga çıkaracaktır.
Peki bu senin için ne kadar önemli? Senin seçeneğine saygı duymayan ve bu yüzden kavga çıkaran birini sen ne kadar ciddiye alacaksın;) 
En büyük problem ilişkilerde sınırları belirlememek. Ya kapıları tamamen kaldırıyoruz, ya da duvar örüyoruz. Halbuki kapıyı ne zaman, hangi şartlarda kapalı tutup, hangi şartlarda açık tutacağına karar verebilirsin. Yakın arkadaşlarınla, aile üyelerinle, sınırlarını belirle. Kurallarını koy. Bunları karşı tarafa tek tek açıklamak zorunda değilsin. Bu bir ilişki ve senin de söz hakkın olduğunu unutma. Enerji vampirleri sadece kendini düşünür, seni düşünmesini bekleme. Sen kendi sınırlarını çiz.
Enerji vampiri çok yakınınsa ve yukarıdaki maddeleri hayata geçirmekte çok zorlanıyorsan, çünkü kabul edelim enerji vampirleri kendini çok iyi saklamış ve sen yıllarca bu ilişkinin içinde kalmış olabilirsin, profesyonel destek almayı değerlendir. Kendini sevmen, kendini seçmen, sınırlarını koyman konusunda bir rehber ile çok daha kısa sürede kendi gücünü fark edip, kendini korumaya başlayabilirsin.
Sen ışıksın. Fakat senin var olma sebebin, kendini tüketerek başkalarını ışıldatmak değil. Işıldayarak onlara kendi ışıklarını hatırlatmak.
Sevgilerimle,
Sevil Eskicioğlu ÖzkalYaşam Koçu ve Kundalini Yoga & Meditasyon EğitmeniWebsitem: www.sevileskicioglu.com
Sevil Eskicioğlu Özkal




2019-03-14
Her Şey Ters mi Gidiyor?
En son ne zaman "her şeyin üst üste geldiği" bir dönem yaşadın?
Moralin bozuk, işlerin ters gidiyor. Sen birşeye tutunmak istedikçe, o da istediğin gibi gitmiyor.
Hepimizin hayatında böyle dönemleri olabilir. Önemli olan ve fark yaratan ise, bu dönemlerden nasıl geçtiğimiz.
Yaşadığımız olaylara "iyi" ya da "kötü" diye etiket vermeyi çok seviyoruz. Negatif, yani beklediğimiz gibi gitmeyen bir durum yaşadığımızda hemen moralimiz bozuluyor, Evren bizi sevmiyormuş gibi yorumluyoruz. Kabul edelim, bir sonraki adımı bilmiyoruz. Bilmiyoruz ki "şu anda" kötü diye yorumladığın bu durum sana ileride nasıl kapılar açacak?
Eskiden "kötü" diye yorumladığın ama sonra geriye dönüp baktığında "iyi ki olmuş" dediğin ne var?
Evren ile ilgili en temel düşüncelerimiz, ona verdiğimiz sıfatlar, böyle dönemleri nasıl atlattığımızı etkiliyor. Örneğin; Evren'i cezalandırmayı seven, seni teste sokan, umursamaz olarak görürsen, bu dönemlerde çok daha kolay depresif hissedersin. "Niye benim yanımda değil?", "Acaba ne yaptım da bu başıma geldi?" diye sorgularsın.
Çekim Yasası hep çalıştığına göre sen bu soruları sordukça nasıl enerjileri alanına dahil edeceksin?
Evren, en iyi arkadaşın.
Evren, seni çok seven ve iyiliğini isteyen bilge.
Evren, seni seviyor.
"Hayat bana olmuyor, hayat benim için oluyor" en sevdiğim sözlerden biridir. Evrenin hep senin yanında olduğunu ve senin için çalıştığını bil.
Negatif bir durumun içinden geçerken bir de kendini suçlama.
Ayağı taşa takılıp düşen çocuğa ne yaparsın? Nasıl bir tepki verirsin? Neden kendine de daha yumuşak davranmıyorsun?
Zor bir dönemden geçebilirsin. Herkes geçiyor hayatının bir döneminde. Tıpkı o çocuk gibi senin de o dönemde asıl ihtiyacın olan "sevgi, ilgi ve destek". Önce kendine bunu ver.
Sonra da çevrenin sana destek olmasına izin ver. Eğer öyle bir çevren yok ise, demek ki yeni bir çevre oluşturmanın zamanı gelmiş.
İster bu 3 maddenin hepsini uygula, ister içlerinden birini seç. Bu dönemler geçecek. Ve sen her zaman olduğu gibi çok daha güçlü çıkacaksın.
Sevgilerimle,
Sevil Eskicioğlu ÖzkalYaşam Koçu ve Kundalini Yoga & Meditasyon EğitmeniWebsitem: www.sevileskicioglu.com
Sevil Eskicioğlu Özkal




2019-03-07
Muhteşem Güç: Feminen Enerji
"Siz evrenin çekirdeğisiniz. Siz başlangıçsınız. Siz kainatın efendisisiniz. Siz merkezsiniz, siz güçsünüz, siz annesiniz. Kendinize güvenin. Tek yapmanız gereken bu. Siz yönetmek için doğdunuz. Yaratılışın kuralı budur." (Yogi Bhajan)
Kundalini Yoga' yı 1969'da Amerika Birleşik Devletleri'ne taşıyan ve bugün bu bilgeliğe ulaşmamızın kapılarını açan, Kundalini Yoga ustası Yogi Bhajan, biz kadınlara içimizdeki gücü yukarıdaki sözlerle hatırlatıyor. Yıllarca bastırılan, korkulan, unutturulan bu güç, artık bizi çağırıyor. Biliyoruz ki, "biz" olmazsak "hayat" olmaz, #kadınolmasa yaratım olmaz.
Peki, nasıl zaten sende olan bu enerjiyi uyandırabilirsin? Aşağıdaki 5 tekniği uygula. İlk andan itibaren içindeki bu muhteşem gücü fark edeceksin.
1- Doğa ile buluş
Doğa Ana bizler için "olmazsa olmaz". O bize yaşamı gösterir. O bizdeki yaşam enerjisini hatırlatır. Öyleyse; doğaya çık, toprağa dokun, kendini çimlerin üzerine at. Bahar kapıda, ilk fırsatta toprak ile buluş!
2- Meditasyon hayatının bir parçası olsun
Feminen enerji "olma" halidir. "Yapmak", yani sürekli hareket etmek yerine, "olma"yı seç. Durmaya izin ver. Senin, dışarıdan birşeylerle kendini tamamlamaya ihtiyacın yok. Sen "tam ve bütünsün". Bunu hatırlamak için kendine dön. Meditasyon bunun için zevkli, kolay ve hızlı bir yoldur. Örneğin; 16 saniyede kendini rahatlatabilirsin:
-Derin nefes alırken içinden 4'e kadar say
-Nefesini tut, yine içinden 4'e kadar say
-Nefesini bırakırken içinden 4'e kadar say
-Nefesi dışarıda tut ve tekrar nefes almadan önce içinden 4'e kadar say
Şimdi gözlerini kapat ve tekrarla.
3- Herşeydeki güzelliği kutla
Feminen enerji güzelliğin kendisidir. Bulutlara bakıp oradaki güzelliği görmek, bir bebeğin gülüşündeki güzelliği kutlamak ya da kahvaltının sunumundaki detayları takdir etmek... Güzelliği görmeye aç kendini ve hayatının her anına dahil et. 
4- Hayatına kristalleri dahil et
Pembe kuvars taşı rahatlatıcıdır. Kalp çakrası üzerine çalışır. Aşk taşı olarak da bilinir. Rahatlık, huzur ve güven hisleri için, pembe kuvarsın gücünden yararlan. Feminen enerji, rahatlık, huzur ve sevgi olan ortamda kendini ortaya çıkaracaktır.
5- Kendine öncelik ver
Sona bıraktım ama bu maddenin en önemlisi olduğunu söylemek zorundayım. Kendini en son ne zaman şımarttın? En son ne zaman sırf çiçekleri sevdiğin için kendine çiçek aldın? Feminen enerji üzerine çalıştığım danışanlarıma ilk verdiğim ödev; kendilerine vermekte en çok zorlandıkları şeyi vermeye başlamalarıdır. Bu; zaman, ilgi, önem ya da sevgi olabilir. Çünkü; içerideki zenginliğini kendinle paylaşmadığın zaman bunu dışarıdan beklersin. Hatırlaman gereken ise, aradığın herşeyin zaten sende var olduğudur. Unutma, sen kadınsın. Sen kainatın efendisisin. Sen olmasan yaşam olmaz. #kadınolmasa hayat olmaz. 
Kadın olmamızın gücünü, önemini ve değerini her zaman hatırlatmamız dileğiyle. Kadınlar günümüz kutlu olsun!
Sevgilerimle,
Sevil Eskicioğlu ÖzkalYaşam Koçu ve Kundalini Yoga & Meditasyon Eğitmeniwww.sevileskicioglu.com
Sevil Eskicioğlu Özkal




2019-02-08
Uzun Soluklu İlişkinin Sırrı
İlişkilerle ilgili yapılan en büyük hatalardan biri, ilişkinin başlı başına bir yapıt olduğunu unutmamız.
İlişkinizin uzun soluklu ve sevgi dolu devam etmesini istiyorsanız; aşağıdaki 4 alışkanlığı hayatınıza dahil edin:
1- Problemlerin çözümü üzerine çalışmak
Konumuz hiç sorun olmaması değil. Herşeyde hem fikir olmak da değil. İlişkinizin uzun soluklu devam etmesini istiyorsanız; problemlerin olabileceğini kabul edin ve enerjinizi bunların çözümüne verin. Özellikle beraber "hedef" koyup, onun üzerine çalışmak, sizi daha çok yakınlaştıracaktır.
2- Açık iletişim
İletişim dediğimizde akla hep konuşmak gelir. Gerçek iletişim, dinleyerek başlar. Bir dahaki konuşmanızda bu tavsiyeme kulak verin. İlk olarak karşı tarafın konuşmasına izin verin ve onu kesmeyin. Tüm odağınızla onu dinleyin. Sonra da kendi düşüncelerinizi sakince onunla açık açık paylaşın. 
3- Size özel an yaratmak
En son ne zaman sevgilinizle, eşinizle baş başa kaldınız? Sadece iki kişi geçirdiğiniz vakit olarak değil, TV kapalı, cep telefonları uzakta, tamamen birbirinize odaklandığınız anlardan bahsediyorum. Günlük hayatın koşturması ve stresi içerisinde kaybolmak o kadar kolay ki. Gün içerisinde yakınlığınızı arttıracak anları hayatınıza dahil edin. Sarılmak, öperek karşılamak, gözlerinin içerisine sevgiyle bakmak. Sevgi en güzel terapidir. 
4- 1'e 5 kuralını unutmayın
Bizler negatif duyduğumuz şeyleri doğru olarak kabul etmeye, pozitiflerden daha yatkınız. Yani sevgilimizin bize söylediği bir eleştiri cümlesi bizde günler haftalar yıllarca kalırken, "Teşekkür ederim" ya da "Çok güzelsin" hemen uçup gidiyor. Bunun tersi de geçerli ;) Yani senin negatif söylediklerinin de sevgilin üzerindeki etkisi aynen böyle. Çözüm? 1'e 5 Kuralı. Her negatif söz için 5 pozitif, takdir eden, destekleyen cümle söylemek.
Bu 4'ünden kaçı şu anda ilişkinizin parçası? Şu anda ilişkin yok mu? Bu 4'ünü yaparken kendini görebiliyor musun? Kendini şimdiden ilişkine hazırlamaya başlayabilirsin.
Sevgilerimle,
Sevil Eskicioğlu ÖzkalYaşam Koçu ve Kundalini Yoga & Meditasyon Eğitmeniwww.sevileskicioglu.com
Sevil Eskicioğlu Özkal




2019-01-12
Mutluysan Zenginlik Daha Kolay
Evet doğru okudun; "Zenginsen mutlu olmak daha kolay" yazmadım, "Mutluysan zengin olmak daha kolay" dedim. Neden mi?
1- Öncelikle mutlu olduğunda nasıl oluyorsun? Daha enerjik, daha keyifli, daha kıpır kıpır öyle değil mi? Daha olumlu, daha çok fırsatlara açık, daha çok dinleyen, daha çok anda kalan, daha çok şansa inanan...
Ve bu durumların hepsinde "içindeki yaratıcılığın akmasına", "üretmeye", "değer yaratmaya", "başkalarına fayda sağlamaya" kısacası "Hayata Evet Demeye" çok daha açıksın!
Yani, Evren'in sana gönderdiği zenginliği almaya kapıların açık. Aklına gelen fikri hayata geçirmek, doğru yerde doğru kişiyle buluşmak, Evren ile güven enerjisi içerisinde akışta olup berekete izin vermek çok daha kolay.
2- Bu maddeyi seveceksin:) Zengin olmayı düşündüğünde ilk aklına gelen "gelirini arttırmak" iken, aslında doğru düşünce yapısında değilsen eline para geçse de tutamadığının farkındasın değil mi?
O zaman bu da sana tüyo versin: Konu sadece parayı çekmek değil, onu doğru yerde kullanmayı bilmek. 
Peki mutsuzsan ne yapıyorsun?
Daha çok DUYGUSAL HARCAMA:)
Satın alma kararlarımızın %98'ini duygusal olarak verdiğimizi düşünürsek, bütün pazarlama dünyasının seni o "şeyi alırsan kendini daha iyi hissedeceğin" fikri üzerine çalışmasına şaşırmazsın değil mi?
Kendini gözlemle, eğer mutluysan daha az şey satın alırsın.
3- Mutluysan, daha az ihtiyacın olmayan şey alırsın, ama paranı da doğru yerde değerlendirir, sana daha da çok enerji verecek, seni ileride daha da çok enerji (para) ile buluşturacak şeylere yönelik satın alma kararları verebilirsin. Panikle, yokluk enerjisiyle yapacağın her satın alma aslında senden daha çok götürürken; var enerjisiyle yaptığın, zevkine zevk katan, seni ileriye taşıyan harcamaların ise sana daha fazlasını getirecektir.
Bu da bizi tekrar 1. maddeye taşıyacak, mutlu sen "yaratıcılığını" daha da çok kullanacaksın ve daha da fazlasına izin vereceksin.
Para ile enerjin arasındaki bağlantıyı görüyorsun değil mi? Peki daha fazla paraya izin vermek için ne yapacaksın?
"Mutlu olmanın sorumluluğunu üzerine al"
Eğer sadece dışarıdaki birşeyler değişsin diye beklersen, daha uzunca bir süre bekleyebilirsin.
Eğer "bir tane" ideal ve sanki hap olarak alınacak bir teknik için beklersen, daha çok bekleyebilirsin.
Eğer "ama benim param yok" diye aklına gelen şeyleri yapmamak için beklersen, yazıyı baştan oku çünkü yumurta tavuk hikayesine dönüyor bu konu:)
Bugün gülümse. Bugün şükret. Bugün şarkı söyle. Bugün dans et. Bugün enerjini yükseltecek bir adım at. 
Yarın bunu tekrarla.
21 gün boyunca tekrarla. Sadece 21 gün. Gözlemle. 
Enerjini hizaladığın dönemlerde para ile ilişkin nasıl, enerjin düşükken para ile nasıl noktadasın.
Mutluluğun için somut adımlar at, çünkü sen buna değersin!
Sen bugün mutlu olmak için hangi adımı atıyorsun? İstediğin hayat senin onu gerçekleştirmeni bekliyor.
Sevgilerimle,
Yaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.Sevil Eskicioğlu ÖzkalYaşam Koçu ve Kundalini Yoga & Meditasyon Eğitmeniwww.sevileskicioglu.com
Sevil Eskicioğlu Özkal




2018-12-30
Sen Her Zaman Haklısın
Her zaman haklı çıkmak nasıl bir duygu?
Geçen gün bir arkadaşımla konuşuyorum, bana hayatının ne kadar zor gittiğinden bahsediyordu. Sürekli aksilikler onu buluyor, ne kadar çabalasa da sonuçta yine hep birşeyler eksik geliyordu, stresi de azalmıyordu... Onu sakince dinledim. İtiraz edeceğim birşey yoktu zaten:) Haklıydı. Ne kadar çabalasa da sonunda yeni birşey daha çıkıyor ve çabalamaya devam etmek zorunda kalıyordu. Konuşması bittiğinde şunu söyledim:
"Haklısın. Çünkü sen "ne söylersen" sonunda haklı çıkacaksın."
Çekim Yasası ile ilgili en temel fakat uygulamaya geçirmekte en çok zorlanılan nokta: Çekim Yasası senin her dediğini emir olarak algılayıp gerçekleştirmek için harekete geçiyor. Senin cümlelerin sonuna "istemiyorum" diye eklemen, ya da o konulardan bahsederken "şikayet ediyor" durumunda olman birşeyi değiştirmiyor.
Sen "ne"ye bakıyor, "ne"yi konuşuyor, "ne"ye odaklanıyorsan onu hayatına daha çok davet ediyorsun. Evren de çok kibar bir davetli olduğu için davete katılıyor.
Sen "hayatım çok zor" dediğinde de haklı çıkacaksın eğer "hayatın zor olması" durumuna odaklanmaya devam ediyorsan; "herşey kolaylık ve rahatlıkla gerçekleşiyor" dediğinde de haklı çıkacaksın kolaylığa, rahatlığa odaklanıyorsan.
Biliyorum çok kolay değil, zıttını yaşarken olmasını istediğin şey özelinde konuşmak. Borçların varken "bereketi", yalnız hissederken ilişkiyi. Ama sistem bu. Kural bu. Ve bu blog bugün sana bunu hatırlatsın tekrar. Odağın nerede ve sen bunun hayatında daha da çok olmasını istiyor musun?
Bu sabahı düşün mesela. Sabahtan beri aklından geçenleri ve kendine sor:
1- Bu düşüncenin gerçek olmasını istiyor muyum? (İstediğin güzel şeyleri düşünüyorsan süper, aşağıdaki maddeleri atlayabilirsin yarın sabah tekrar 1. maddeden başla kendine sormaya)
2- Burnundan derin nefes al ve ağzından nefesi bırak. Bunu yaparken düşünceyi bıraktığını hayal et.
3- Gerçek olmasını istediğim ne? diye sor kendine.
4- Bu düşünceni destekleyen 3 kanıt bul.
Örneğin aklından geçenin "Para hiç yeterli değil" olduğunu fark ettin. Bu düşüncenin hayatında hep gerçeğin olmasını istemediğine göre bunu değiştirmeyi seçeceksin, öyle değil mi? Önce nefes egzersizini yap. Sonra, daha güzel bir düşünce seç. Tamam belki diğer uç noktaya gidip "Çok zenginim" diye söyleme ama mesela şunu tekrarlayabilirsin: "Ben gittikçe daha da fazla paraya izin veriyorum". Ve bunu destekleyecek 3 örnek bul. Biraz zorla kendini tamam mı? Çünkü tersini düşünmek zaten çok kolay olsaydı, şu anda bu durumu deneyimliyor olmazdın.
Neler fark ettin, ne ile değiştirmeyi seçtin? Zihnini yönetebilirsen hayatını yönetebilirsin ve istediğin hayat senin onu gerçekleştirmeni bekliyor.
Sevgilerimle,
Yaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.Sevil Eskicioğlu ÖzkalYaşam Koçu ve Kundalini Yoga & Meditasyon Eğitmeniwww.sevileskicioglu.com
Sevil Eskicioğlu Özkal




2018-10-12
Kendini Mutluluğa Programlamanın 5 Yolu
Hocam Gabriel Bernstein'in en sevdiğim sözlerinden biridir "Mutluluk tembel işi değildir".
Çünkü maalesef ilkel zihin sadece korumaya odaklı, mutlu olmaya değil.
Ama güzel haber; tıpkı bir bilgisayarı kullanmak istediğin şekilde programlayabileceğin gibi, zihnini de mutlu hissetmeye programlayabilirsin.
Nasıl mı?
1- Çocuklar gibi eğlen
Madde açık:) Çocuklar gibi eğlen!
Güzel bir müzik açıp kimseye aldırış etmeden söyle, dans et.
İçtiğin kahvenin sonuna kadar tadını çıkart. 
En sevdiğin filmi ilk defa izliyormuşsun gibi heyecanla izle.
Kısaca; eğlen:)
2- Meditasyon
Meditasyona başlamama sebebin "Ama zihnim susmuyor ki, sürekli birşeyler düşünüyor" ise, "Hoşgeldinnn!" :)
Meditasyon yapmamızın nedeni o sesin susması. Zihnini kendi haline bırakırsan sürekli birşeyler düşünüyor, öyle değil mi? Ya geçmiştesin ya da gelecekte. Çoğunlukla da olumsuz düşünceler içerisinde kendini buluyorsun.
Meditasyon sırasında rahatladığında, huzuru ve keyfi deneyimlediğindeyse; daha fazla huzuru, rahatlığı, neşeyi gününe ve hayatına dahil etmiş oluyorsun.
Hiç meditasyon yapmadıysan websitemi ziyaret edip hemen bugün benim rehberliğimde meditasyona başlayabilirsin.
3- Kavga etme
Trafikte saçma sapan önüne kıran bir araba, canını sıkan bir arkadaş ya da gün boyunca sinirlerini hoplatan başka başka konular...
Açık konuşalım, kavga enerjisi sana hiçbir şey getirmeyecek. Hatta tam tersine, "Ona gününü göstereceğim" modunda kaldıkça senin enerjin daha da düşecek. 
Ego kavga etmek, uğraşmak istiyor. Bunu fark ettiğim anda kendime şunu soruyorum: "Haklı olmak mı, mutlu olmak mı istiyorum?"
Benim cevabım açık: Mutlu olmak istiyorum!
Peki ya sen?
4- Hareket halinde ol
 İster yürüyüş yap, ister yoga, ister başka bir spor.
Düzenli egzersiz beyninin yeniden yapılanmasına yardım ediyor. Bedenini hareket ettirerek, çok daha olumlu, pozitif ve dayanıklı olman mümkün!
Hadi Ego'nun tembelliğini bir kenara koyalım ve harekete geçelim. 
5- Gül
Yok, çiçek olan değil hani yüz kaslarınla yaptığın o güzel şey var ya, onu yap!
Filozof ve psikolog William James'in şu sözü beni çok etkilediğinde 14-15 yaşlarındaydım:
"Mulu olduğumuz için gülmüyoruz, güldüğümüz için mutluyuz"
Ruhunu, bedenini, zihnini mutluluğa programlayan en güzel aktivitelerden biri gülmek.
Hem yukarıdaki bütün maddelere bir bahane bulsan bile bu sonuncudan kaçış yok:)
Şimdi gülümsemeye başla, devam et, biraz da kahkaha at. Nasıl? Daha mutlu hissettirmiyor mu?
İster bu 5 yolun hepsini kullan, ister bir tanesi ile başla. Yeter ki, zihnini kontrol etmeyi seç ve kendini mutluluğa programla.
Sevgilerimle,
Yaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.Sevil Eskicioğlu ÖzkalYaşam Koçu ve Kundalini Yoga & Meditasyon Eğitmeniwww.sevileskicioglu.com
Sevil Eskicioğlu Özkal




2018-08-01
Birisi Seni Eleştirdiğinde Bu 2 Şeyi Yap
Eleştiri artık bir virüs gibi. Bağışıklığın varsa, o sırada güçlüysen işletim sistemin yakalayıp etkisiz hale getiriyor, fakat eğer o an hazırlıklı değilsen, seni etkisi altına alıyor. Enerjini düşürüyor. Kendinden şüphe etmene sebep oluyor ve kesinlikle özgüvenine zarar veriyor.
Ve bu öyle bir alışkanlık haline gelmiş ki; her yerde! Aile, ikili ilişki, iş yeri, sosyal medya...
-Paylaştığın resmin / paylaşımın altına gelen yorumlar
-"Senin iyiliğin için..." maskesi altında, senin cesaretli adımına gelen korku dolu tavsiyeler
-Spor programında pozisyon değerlendirir gibi "Böyle yapmasaydın" ya da "Böyle yapsaydın"lar
-O konuda hiçbir bilgisi, tecrübesi ya da birikimi olmadan, senin yaptıklarının 10'da 1'ini yapmadan; yaptıklarını yetersiz görenler
-Fiziksel / Duygusal olarak sana kendini yetersiz hissettiren cümleler
...........
İşin garip yanı, eleştiren kişi buna hakkı olduğunu, hatta bazen de geri bildirim adı altında bunu yaptığını söyleyebiliyor öyle değil mi? :)) Önce farklı durumları birbirinden ayıralım; eğer ki sen bir kişinin fikrini soruyorsan ve o seninle düşüncelerini paylaştıysa bu başka bir başlık. Hatta o noktada da, eğer duydukların hoşuna gitmiyorsa unutma; onlar onun düşünceleri, "gerçek"ler değil:)
Gelelim, birisi hiç yoktan ortaya çıkıp seni eleştirdiğinde, senin hevesini kırdığında, senin enerjini düşürdüğünde ne yapacaksın?
1- Birisi sana saçma sapan davranıyorsa bu onunla ilgilidir, seninle değil. Mutlu insan başkalarını aşağıya çekmek istemez.
Sürekli her yapılana bir kalıp bulan, birçok kişinin "ne kadar güzel" dediğine, Dünya'nın en anlamsız ve kırıcı yorumlarını yapanlar; gerçekte sadece kendi iç dünyalarını dışarıya yansıtıyorlar. Kendi eksiklik, yetersizlik, utanma, kendini ufak hissetme duygusuyla yüzleşip, onu iyileştiremediği için, o duygudan kaçmak istiyor. Peki bunu en güzel nasıl yapacağını düşünüyor? Tabii ki eleştirerek! Böylece kendine anlık bir rahatlama sağlıyor; seni aşağıya indirerek kendini yukarıda hissediyor; sahte bir ağrı kesici gibi. Onların duygusal ağrı kesicisi oluyorsun yani:) Fakat tabii bu hastalığı iyileştirmiyor. İçlerindeki o hırçınlık, kızgınlık, öfke hala orada. Hatta daha sonra farkında olmadıkları bir suçluluk hissi de onları rahatsız ediyor, çünkü sana saldırırken aslında kendilerine saldırıyorlar. Böylece kendini sevmeme, yetersiz hissetme hissi büyüdükçe büyümeye devam ediyor.
Sonuç; eleştirmek hem onlara kendilerini daha da kötü hissettiriyor, hem de eğer sen onların eleştirilerinin onlarla ilgili olduğunu hatırlamazsan, seni de aşağıya çekiyorlar. 
Bundan sonra birisi seni eleştirmeye kalktığında, kendine şunu hatırlat: Bu onunla ilgili benimle değil. Bu onun mutsuzluğunu dışarı yansıtma şekli. Mutlu insan karşısındakini daha da mutlu etmeye çalışır.
Not: Bu maddeyi sen de bir başkasını eleştirdiğini fark ettiğinde kendini durdurmak için kullan. "Neden şu anda onu eleştirme ihtiyacı hissediyorum? Kendimi nerelerde eksik hissediyorum da bunu yapma ihtiyacı duyuyorum?"
2- Başkasına sevgi / ilgi ver
Eleştirildiğimiz anda karşı tarafa  hemen karşılık vermek isteriz. 
-Bana nasıl öyle söyler!
-Ona kim olduğumu göstericem!
-O yanlış, ben doğruyum, anlayacak!
........
Çünkü eleştirildiğimiz anda kendimizi kötü hissederiz; hayal kırıklığı, acı, sevgisizlik... Ve ilk refleksimiz karşı tarafa saldırmak olur ki, bu bizi yine negatif enerji frekansında tutmaya devam eder; ya da kendimizi o negatifliğin içinde kurban olarak hissedip başkalarına dert yanıp yine düşük frekansta kalmaya devam ederiz.
Bu negatif döngüden çıkmanın en güzel yolu; senin o anda ihtiyacın olan şeyi (sevgi, ilgi, destek...) etrafındakilere vermen. Böylece güzel ve yüksek frekanslı bir enerjide olmayı seçtiğin için yaptıkların seni yukarıya çıkaracak. Evet, Çekim Yasasını kullanma zamanı:) O negatif döngüden çıkıp enerjini ve frekansını değiştir; böylece yaşadıkların değişsin!
Özetle;
1- Birisi seni eleştiriyorsa bu senin değil, onun bir problemi olduğunu gösterir
2- Sevgi ver, ilgi ver, destek ver ve kendi enerjini yükselt.
Sevgilerimle,
Yaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.Sevil Eskicioğlu ÖzkalYaşam Koçu ve Kundalini Yoga & Meditasyon Eğitmeniwww.sevileskicioglu.com
Sevil Eskicioğlu Özkal




2018-07-03
Geçmiş Seni Geleceğe Götürmeyecek
10 yıldan uzun süredir kişisel gelişim hayatımın bir parçası. Ve bu yolculuğun öyle bir dönemi vardı ki, çamura saplanıp kalmış bir araba gibiydim; aynı yerde sayıyordum...
Öyle muhteşem bir düzenin parçasıyız ki, ne ararsak onu veriyor bize. Tıpkı telefon açmak gibi. Ayşe'ye ulaşmak için Ayşe'yi ararsın öyle değil mi? Burak'ı değil.
O bahsettiğim dönemde sürekli olarak "problemi arıyordum", "problemi bulmaya çalışıyordum", "problemin özelliklerini anlayıp sonra da bunu saatlerce konuşuyordum" :)
Sonuç: Evren de bana konuştuklarımı vermeye devam ediyordu. Bu ister "borç" olsun, ister "ilişkimin olmaması olsun", ister "beni anlamayan insanlar" olsun!
Farkındalıkla ilgili en büyük karmaşalardan biri bu; bizi sınırlandıran düşüncemizi, kendimize çizdiğimiz sınırı ya da hayatımızdaki tekrar eden döngüyü buluyoruz ki bu çok önemli bir parça, bulmacanın kilit noktalarından biri; ama bulmacanın kendisi değil! :) Önemli olan onu fark ettikten sonra artık seçim yapmak ve "Ben bu oyunu oynamayı bırakıyorum" demek!
Eğer bu dediğimi yapmazsan hayatını o bulmaca yaparsın. Kişisel gelişim diye görünen bu problemi bulma, onunla oynama oyunu hayatın olmaya başlar.
Peki ne yapacaksın?
Neden mutsuz olduğunu, seni sınırlandıran düşünceni, kendine koyduğun bariyeri saptadıysan çözümü konuşmaya başla artık. Çözümü seç, çözümü konuş, çözümü hayal etmeye başla. Açsın mesela, ne yaparsın? "Acaba ben niye açım" diye saatlerce konuşmaya devam mı edersin yoksa kalkıp karnını mı doyurursun?
Bu dediğim eğilim beyninin çalışma şekli o yüzden yalnız değilsin. Çünkü bir problem yaşadığın zaman beynin sorunun nedenini bulmaya çalışıyor ve o anda anlık bir rahatlama hormonu salgılıyor: Sorunum var ve onunla ilgileniyorum".
Fakat bu noktada uzun süre kaldığında konu çözüme ulaşmak yerine sorunu yaşamak oluyor. O yüzden konumuz kaçmak, yok saymak, "aman aman ben süperim" diye içinde birşeyler rahatsız ederken üstünü örtmek değil; konumuz sorunu gör, fark et ve sonra çözümü seç!
"Geçmiş seni geleceğe götürmeyecek"
İstediğin hayatı konuşmaya başla; nereye doğru ilerlediğini, ilerlemek için hangi adımları attığını, isteklerini!
O isteği gerçekleşmiş olan Sen şu anda nasıl hissederdin, neler konuşurdun, neler yapardın, nasıl davranırdın? Öyle olmaya başla!
Sormaya başla Evren'e; "Ben .......yı istiyorum, bunun için ne yapmalıyım?"
Ayşe ile konuşmak istiyorsan, Ayşe'yi arama zamanı:)
Sevgilerimle,
Yaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.Sevil Eskicioğlu ÖzkalYaşam Koçu ve Kundalini Yoga & Meditasyon Eğitmeniwww.sevileskicioglu.com
Sevil Eskicioğlu Özkal




2018-04-30
Ya Bahanen Vardır, Ya Hedefin
"Sevil ne güzel hep pozitifmişsin küçüklüğünden beri"
Bu cümleyi duyduktan sonra biraz düşündüm... Gerçekten öyle miydim?
Ben 11 yaşımdayken iflas yaşamış, herşeyimizi kaybedip Ankara'dan Denizli'ye taşınmıştık. Orta1'in yarısında sınıf, okul, şehir değiştirmiştim. 5.5 yıl Denizli'de yaşayıp, İstanbul'a İstanbul Teknik Üniversitesi İşletme Mühendisliği'ni kazanıp gelmiştim. Burslarla okumuş, üniversitenin son sınıfındayken çalışmış, mezun olduktan sonra hiç çalışmam dediğim alanda sigorta sektöründe çalışmaya başlamıştım. Yürümeyen ilişkiler, tam maddi olarak birşeyler düzene girdi derken yaşanan hayal kırıklıkları ve inişler çıkışlar... 
Gerçekten hep pozitif miydim?
HAYIR!
Çok iyi hatırlıyorum... İçimde sanki 2 ayrı karakteri barındırıyormuş gibi hissediyordum. Haftanın 4 günü neşeli eğlenceliysem, 3 günü Dünyanın sonu gelmiş gibi bir ruh halindeydim. :) Fakat o zorlukların içerisindeyken de hep ne istediysem, neyi kafaya koyduysam, gerçekleşti, gerçekleştirdim! Neyim vardı bilmem ama bildiğim şey ASLA BAHANELERİMİN olmadığıydı. 
-Ama maddi durumum yok,
-Ama fizik dersini anlamıyorum,
-Ama ailem İstanbul'a gitmemi istemiyor....
Arkadaşlarım bana hayallerinden bahsederken ardından "ama" ile başlayan cümlelere geçtiklerinde, ben "o hayallerin nasıl GERÇEK" olabileceğini görürdüm, bahaneleri duymaz, onlar için de o bahaneleri tek tek yıkardım. Ve bu özelliğim yıllar geçtikçe daha da ilerledi. Şimdi de bana isteklerden bahsettiğinde, tek gördüğüm onu başarmış halin ve bunu nasıl yapacağın! Çünkü bildiğim birşey var, eğer onu başaramayacak olsaydın, onu düşünemezdin. Yeterki o zihnindeki BAHANELERİ fark et ve dönüştürmek için sana düşenleri yap.
YA BAHANEN VARDIR YA DA HEDEFİN
Üzgünüm ama hem hedeflerin olduğunu söyleyip, hem bahanelerin olduğu sürece; o hedefler gerçek bir hedef değildir, "temenni"dir. Sen o isteği, "gerçekleşecek hedef" diye önüne koyup, yoluna çıkacak her zorluğa "aşılması gereken bir aşama" diye bakmadığın sürece, BAHANELERİN yani Ego amacına ulaşacak. 
Farkında ol, ağzından çıkan "ama"ların, "bahanelerin"... Ve her birini not alıp, onları "aşama" olarak görmeye başla. Bu adım seni otoparkta beklemek yerine tekrar hedefine doğru yola çıkaracak.
Neler fark ettin, neler düşünüyorsun, nelere farklı bakmayı seçiyorsun lütfen benimle aşağıdan paylaş!
BAHANELERİN DEĞİL, HEDEFLERİN OLSUN
Sevgilerimle,
Yaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.Sevil Eskicioğlu ÖzkalYaşam Koçu ve Kundalini Yoga & Meditasyon Eğitmeniwww.sevileskicioglu.com
Sevil Eskicioğlu Özkal




2018-03-21
Spiritüel Bahar Temizliği: 7 Adımda Çakralarını Dengele
21 Mart Ekinoks, hoşgeldinnn! :)Günler uzuyor, doğa cıvıl cıvıl renkleriyle baharı karşılamaya hazırlanıyor ve son günlerde kiminle konuşsam, bir bahar temizliğinden bahsediliyor :)-Kışlıklar kalkıyor, yazlıklar hazırlanıyor.-Evde bir detoks havası (Eski eşyalar atılıyor, dip bucak temizlik yapılıyor).-Yaz için tatil planlarından konuşulup, gözler parlıyor. :)Yenilenme enerjisi her yerde."O zaman, biz de spiritüel temizlik yaparız" dedim:)Çakralarını -enerji merkezlerini- temizleyip, şarj edip, dengeleyerek ruhunu yenilemeye hazır mısın? Aşağıda her bir çakranın önemi ve onu dengelemek için hemen uygulamaya başlayabileceğin bi egzersiz önerimi bulabilirsin.1. Çakra: Kök Çakra - Rengi KırmızıKök çakramız kendimizi güvende hissetmemizi etkiliyor. Bulunduğumuz yere kendimizi ait hissetmek ve güvende olmak. Kök çakrayı güçlendirmek için kendini toprakla; yani yalın ayak yürü ve yeri hisset. Bunu açık havada parkta, kumsalda ya da dışarı çıkamıyorsan evde yap.2. Çakra: Sakral Çakra - Rengi Turuncuİkinci çakramıza kısaca zevk merkezimiz diyebiliriz. "Hissetmek" ile ilişkilendirebilirsin. Bu çakranın elementi su'dur. Su gibi akmak ister. Uzun duş (minimum 20 dakika) ya da küvet keyfi bu çakra üzerinde çalışacaktır.3. Çakra: Solar Plexus - Rengi SarıKendine güven, kendine değer ve isteklerini hayata geçirebilme gücü bu çakradan beslenir. Fiziksel aktivite, özellikle karın bölgesini çalıştırdığın egzersizler bu çakra üzerinde çalışacaktır. Youtube kanalımda paylaştığım Ego Eradicator meditasyonunu günlük egzersizlerine ekleyebilirsin.4. Çakra: Kalp Çakrası - Rengi YeşilSevgi vermek ve sevgi almak, bu çakranın özeti. Eğer bu çakra dengedeyse, rahatlıkla ve sağlıklı bir şekilde, sevgi alırsın, sevgi verirsin. Karşılıksız sevmek ve sevme enerjisine tekrar güvenmek bu çakrayı açmaya yardım eder. Bir kediyi sevmek gibi:)Kalbini açmak, daha çok sevmek için yapacağın her egzersiz burası üzerinde çalışacak. Meditasyon önerisi istersen, yine bir Kundalini Yoga Meditasyonu vereceğim; Sat Kar Tar. Youtube kanalımda onun da detaylarını bulabilirsin.5. Çakra: Boğaz Çakrası - Rengi Açık MaviKendimizi olduğu gibi yansıtabilmemiz, bize özgü yaratıcı yönümüzü kendimize güvenerek gösterebilmemiz, kendimizi rahatlıkla ifade edebilmemiz bu çakra ile ilişkili. Fiziksel Dünyadan keyif almamız, olmak için geldiğimiz kişi olmamız, kendimizi ifade edebilmemize bağlı;) Gerçekleri söylemek ve serbest yazım egzersizleri bu çakrayı dengeye getirmene yardımcı olabilecek adımlar arasında.6. Çakra: 3. Göz (6. His / Sezgi) - Rengi Çivit-Yüksek benliğinin bilgeliği ve net vizyon burada yatar. Fiziksel dünya ile görünmeyeni görebilmek, sezebilmek için bu çakranın açık ve dengede olması gerek. Her gün düzenli meditasyon yaparak buranın açılmasını sağlayabilirsin.7. Çakra: Tepe Çakra -Rengi Beyaz / Eflatun-Bu çakrayı Evren'le ilişkimizin kapısı olarak düşünebilirsin. Dua etmek, ettiğin duanın duyulduğunu bilmek, Evren'e güvenmek, ona sormak ve onun rehberliğini takip etmek bu çakra ile ilişkili. Bu çakranın dengede olmasını istiyorsan; dua et, günlük düzenli meditasyon yap ve Evren'i duymaya açık ol. Diğer 6 çakranı dengeye getir.Hayatı en yüksek düzeyde yaşayabilmemiz için, çakralarımızın açık ve dengede olmasına ihtiyacımız var. Hayatında hangi noktalarda tıkanıklık yaşadığını, zorlandığını hissediyorsan, onunla ilişkili çakra üzerinden adımlar atmaya başlayabilirsin.Sen spiritüel bahar temizliğine hangi odadan pardon çakradan başlıyorsun? :)Çakralar hakkında daha fazla bilgi almak ve benim rehberliğimde çakralarına yolculuğa çıkıp onları anlamak, arındırmak, dengeye getirmek ve en yüksek potansiyelini yaşamak için bireysel kundalini yoga dersleri almak için bana yazabilirsin.SevgilerimleYaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.Sevil Eskicioğlu ÖzkalYaşam Koçu ve Kundalini Yoga & Meditasyon Eğitmeniwww.sevileskicioglu.com
Sevil Eskicioğlu Özkal




2018-03-13
Gidiş Yoluna Puan Var mı?
Öğrencilik hayatım boyunca çok farklı öğretmenlerim oldu.Bugün bunların içerisindeki 2 grup hakkında konuşmak istiyorum:-Sınavlarda sadece sonuca bakıp puan verenler.-Sonuç doğru olmasa bile gidiş yoluna puan verenler.İlk grubun sınavında, sorulara alabileceğin not bellidir: Ya tam not, ya da sıfır! Soruyu çözersin, yazarsın çizersin hatta kağıt yetmez ek kağıt alırsın, bu arada, arada bir yerlerde basit bir çarpma işleminde hata yaparsın, sonuca ulaştığını düşünürsün fakat o işlem hatası yüzünden 0 alırsın:((( Onun sınavlarında artık hep aşırı derecede gergin ve streslisin. Ufacık bir hatanın dönüşü yok gibi hissedersin. Odağın 5 almaktan çok 5 alamamakta, ne hatalar yapıp da yine notunun kırılacağındadır. Ama işte klasik kendi kendini gerçekleştiren lanet iş başındadır, stresli olduğun için daha çok işlem hatası yaparsın.İkinci grubun sınavlarında bir kere, diğerine oranla daha rahatsın; elinden gelenin en iyisini yapmaya, bildiklerini kağıda dökmeye odaklısın. Bir yerde takılsan da, kendini dövmezsin, oraya kadar ki emeğinin bir karşılığı olduğu bilirsin, sonraki soruya daha bir gönül rahatlığıyla geçersin. Öyle geçtiğin için yaratıcı gücünü çok daha etkin kullanırsın. Kendine güvenin daha yüksektir. Çünkü o hoca bilir; sen çabalıyorsun, ufak bir işlem hatası senin o konudaki bilgini, geldiğin aşamaları ölçmez. Tam net sonuca ulaşmamış olabilirsin bu sınavda ama bilgilisin, bir sonrakinde doğru cevabı tutturacaksın!Peki sen hayat sınavında kendine karşı nasıl bir öğretmensin?İsteklerin olmadığında hemen kendine "0" mı veriyorsun, yoksa geldiğin yola, atladığın aşamalara yani gidiş yoluna not veriyor musun?İlişki yaratımı üzerine çalıştığım dönemleri hatırlıyorum. "İlişki" diye başlamıştım fakat yolculuk beni; kendimle ilişkim, ailemle ilişkim, arkadaşlarımla ilişkim, iş hayatım, evim gibi bir sürü alanda hayatımı dönüştürmeye götürmüştü. Günler, haftalar geçtikçe kendimi daha çok seviyor, hayattan daha çok keyif alıyor, daha cesur yaşıyor, daha çok içten gülüyordum. Henüz sevgilim yoktu (!). Zaman geçiyor, fakat net sonucu henüz göremiyordum. Birileri soruyordu; "Sevil, yarıyor mu yani bu kişisel gelişim, çekim yasası, meditasyon filan?" (120 gün boyunca 11 dakika meditasyon yaptığımı gururla paylaştıktan sonra), bugün dün gibi hatırlıyorum verdiğim cevabı "Valla henüz o adam yok hayatımda ama yaradığını hissediyorum, ben değişiyorum, bir sürü şey değişiyor, o da yolda:)"-Birşeyler değişiyor mu?-Doğru yolda mıyım?Sorularını sorman kadar doğal birşey yok. Yeterki soruya cevabı "sıfırcı" hoca gibi verme! Sırf bu yüzden aslında doğru yolda ilerlerken ilerlemeyi bırakanları, yolda ilerlemek yerine bütün ara sokaklara girip çıkanları, kendine kızanları çok gördüm. Sabırsızlanıyor, kendinden şüphe ediyor, endişeleniyor, korkuyor çünkü hep "sıfırcı" hoca baskısı üzerinde.Doğru yolda olup olmadığını geldiğin yer ile karşılaştırarak anla! Kendine karşı "sıfırcı hoca" olma!Hep gidiş yoluma puan verdim, dün de, bugün de! Hep danışanlarıma gidiş yollarındaki gelişimleri sorgulatıyorum! Çünkü bu ihtiyaç olan benzini ve devam etme gücünü veriyor. Bu sayede birçok danışanımın tam isteklerine ulaşmak üzereyken, vazgeçmelerini önledim.Ego, sıfırcı hoca:) Çok seviyor senin hevesini kırmayı, seni sınırlı düşündürtmeyi, senin kendini sevmemen için sana bahaneler bulmayı.Peki sen kendine karşı nasıl olmayı seçiyorsun?Bu sınavda hoca da sensin, öğrenci de.Öğrencini motive edip aldığı yolu onurlandıracak mısın?Düşüncelerini lütfen benimle aşağıdan paylaş.SevgilerimleYaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.Sevil Eskicioğlu ÖzkalYaşam Koçu ve Kundalini Yoga & Meditasyon Eğitmeniwww.sevileskicioglu.com
Sevil Eskicioğlu Özkal




2018-01-13
Kendini Sevmeye Var mısın?
“Kendini Sevmek”, hatta “Kendini Koşulsuz Sevmek”
Çok büyük ve derin hedefler olarak görülüyor öyle değil mi? Aslında haklısınız, biraz öyle. Sevmek zor olduğu için değil, kendimize karşı sert olduğumuz anlar fazla olduğu için;) 
5 dakika önce kendini çok seviyorken, 5 dakika sonra kendine kızgın olma, kendini suçlama şansın var. O yüzden "mükemmeli" arama. Hedefini "Kendini Sevdiğin Anları Arttırmak" olarak koy.
“Kendine geri dönmeye”, “Kendine sevgi verdiğin anları çoğaltmaya" var mısın?
1.     Adım: Kendine Sevgi Vermediğin Anları Fark Et ve Yapma
Sevgi zaten senin özün. Yani kaynağı sensin. Dışarıdan alınan, eklenen birşey değil. Hatta biliyorsun, sen içeride kendini sevmediğinde birileri sana ne kadar seni sevdiğini söylese de, “Amannn” diyorsun içten içe. O yüzden ilk adım; kendine nerelerde, ne yaparken sevgi vermiyorsun bunları fark et. Bu anları yapmayı ne kadar azaltırsan, o kadar çok kendine otomatik olarak sevgi vermeye başlayacaksın.
2.     Adım: Kabine Dokun
Cidden, kalbine dokun:) Ellerinin kalbinin üzerine koy, ve gözlerini kapatıp derin nefesler al ve ver. Hadi okumayı bırak, sadece 30 saniyede bile değişimi fark edeceksin. Güzel, hissetmeye başladın mı? Tamam şimdi tekrar gözlerini kapat, ellerini kalbinin üzerine koy ve tekrarla, “Seni Seviyorum”. 1 Dakika sonra değişimi hissetmeye başlayacaksın.
3.     Adım: Sevdiğin Birine Sarıl
Bazen başkalarına sevgi vermek çok daha kolay geliyor. Ver ona sevgi. Sarıl. Ona sarılıp sevgini gösterirken hatırlayacaksın, sen de “sevgi” var. Ve bu hatırlama hissi, sana kendini tekrar iyi hissettirecek. Ona sarılmak, kendine sarılmak olacak.Hadi bugün test et! Bir tanesini veya üçünü birden yap, ve lütfen düşüncelerini benimle paylaş. Mutlu haftasonları,SevgilerimleYaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.Sevil Eskicioğlu ÖzkalYaşam Koçu ve Kundalini Yoga & Meditasyon Eğitmeni
Sevil Eskicioğlu Özkal




2017-11-03
Seven İnsan Aldatır mı?
Geçenlerde okuduğum bir kitapta insan davranışlarını araştıran bir uzmana soruyorlar: “Sevdiğini söyleyen kişi aldatır mı? Aldatıyorsa, gerçekten sevmiyor mudur?”
Bir anda aklıma eskiden arkadaşlarla yaptığımız sohbetler geldi.
“Ama sevdiğini söylüyordu, şimdi nasıl böyle davranır?
“Hem bana değer verdiğini söylüyor, hem de beni böyle ihmal ediyor anlamıyorum!!!”
Uzman bu soru karşısında biraz durakladıktan sonra şimdiye kadar duyduğum en güzel cevabı veriyor:
“Ben o kişinin sevip sevmediğini bilemem. Hislerini o sevgi diye yorumluyor olabilir. Bana göre ben seviyorsam aldatmam. Ama o kişi adına konuşamam. Benim net olarak bildiğim ise, bir kişinin bana beni sevdiğini söylemesindense bana bunu göstermesini tercih ederim”
Evet sözler ve cümlelerimiz çok önemli!
Evet>Sevgilerimle,
Yaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.
Sevil Eskicioğlu Özkal




2017-10-10
Güç Sende Artık!
Hayatından mutsuzsun, ve birşeylerin değişmesini istiyorsun. Bu değişimin gerçekleşmesi için 2 yol var:
-Ya yeni birşeyler dışarıdan hayatına girecek,
-Ya da sen değişecek ve o yenilikleri hayatına çekeceksin.
Ve umuyorum ki, sadece ilk seçeneği bekleyerek zamanın akıp geçmesine izin vermeyeceksin.
.............
Bu böyle olmamalıydı!
2010 yılı…
-İlişkilerim hep benzer şekillerde sonlanıyordu…
-Çalışıyordum ama acaba bu benim istediğim iş miydi yoksa benden beklenen miydi…
-Gelirim artıyordu ama borçlarım ve giderlerim de onlarla orantılı olarak artıyordu…
-Mutsuz ve sinirli biri haline dönmüştüm ve bu halimi sevmiyordum…
-Evet, Hayal ettiğim hayat bu değildi!
Eğer ilk seçeneği takip edersem beklemeye devam edeceğimi ve birgün geriye dönüp baktığımda hayatım değişmemişse hayatımı boşa harcamış gibi hissedeceğimi fark ettiğimde, kendime geldim!
Ortada bir sorun vardı. Peki ya çözüm?
Ya bekleyecek ve şartların değişmesini umacaktım, ya da bunun değişmesi için “bana düşenleri” yapacaktım.
İşte bu 2. Seçenek beni Kişisel Gelişim yolculuğuna çıkardı ve o zaman anladım, kişisel gelişim ile ilgilenmek “sağlıklı yemek yemek, uyumak, spor yapmak, sevdiğin kişilerle bir arada olmak” gibi, MUTLU, ÖZGÜR, TATMİN EDEN bir hayatın olmazsa olmazı.
Benim “Ben mutsuz olmak için hayata gelmiş olamam” demem ve Mutlu Sevil olmayı seçmemle birlikte Evren ihtiyacım olanları bana göndermeye başladı. İhtiyacım olan kitaplar, motivasyon konuşmacıları,  yaşam koçları, Kundalini Yoga… Hergün çalıştım, haftasonları evden dışarı çıkmadan satın aldığım online kursları izledim, teknikleri uyguladım, birebir koçluk aldım ve kendi sınırlarımdan özgürleşmeye başladım.
Ve adım adım, hergün biraz daha ileriye giderek, hayatım hayallerimin ötesine dönüştü:
-Hayalimdeki adamla tanıştım, 4.5 ayda evlenme teklifi aldım; şimdi onunla evliyim ve hayallerimdeki gibi New York’ta yaşıyoruz
-Her zaman insanların hayallerinin peşinden koşması gerektiğini söyler ve “Hayallerini yaşayabilecekleri” konusunda motive ederken, şimdi insanların hayal ettikleri hayatları yaşamalarına rehberlik edip mucizeler yaratmalarına yardım ediyorum.
-Kundalini Yoga ve Meditasyon Eğitmeni oldum, online olarak Dünya’nın heryerinde öğrencilerimle dersler yapıyoruz,
-Türkiye’de online kurslarına katılıp takip ettiğim Dünya’nın en iyi, Oprah’ın en beğendiği yaşam koçları listesindeki Gabby, Marianne sadece bana koçluk yapmadı, hem de benim başkalarına yardım edebilmem için beni eğitti…
-Sabahları şükretmeye başladığımda sayfaları dolduran bir hayat yaşıyorum… Ve en güzeli de eskiden bunları söylemeye çekinirken şimdi büyük bir mutlulukla yazıyorum, çünkü senin de yapabileceğinden en ufak şüphe duymuyorum.
7 yıl önce; eğer o gün, evde mutsuz kendime acıma halinde ve “Bu böyle olmamalıydı” dediğim zaman; “BÖYLE OLMAMALI VE BEN İSTEDİĞİM HAYATI YARATACAĞIM” diye karar vermeseydim, bugün seninle bunları paylaşıyor olamazdım ya da işte bilirsin ya “kitaplardan okunma cümlelerle” paylaşırdım ve sen “He, he” der, muhtemelen bu kısma kadar okumazdın:)
Şimdi biliyorum ki, içindeki bir ses EVET diyor, içinden bir ses SEN DE YAPABİLİRSİN diyor, içinden bir ses BEN İSTEDİĞİM HAYATI YARATIRIM diyor. O sesi takip et, çünkü o sana DOĞRUYU söylüyor. Şimdiye kadar unutmuş olabilirsin fakat bu gerçek olanı değiştirmez;
SEN EVRENİN BİREYSELLEŞMİŞ HALİSİN ve o hayalindeki hayatı yaratabilirsin.
Bugün bu kararı ver ve yaz; BEN EVRENİN BİREYSELLEŞMİŞ HALİYİM VE İSTEDİĞİM HAYATI YARATABİLİRİM! HE-MAN i hatırla, gücünü kullanmaya başlaması için seçimini yapıyor ve bağırıyordu. Sıra sen de; "GÜÇ BENDE ARTIK!!!" :) 
Bugün bunu kendine tekrar tekrar tekrar hatırlat ve istediğin hayatı düşlemeye başla. Çünkü bunu sen yaratacaksın ve ilk adımı; gücünü hatırlaman ve ne istediğini seçmen!
Düşüncelerini, varsa sorularını lütfen aşağıdan benimle paylaş!
Sevgilerimle,
Yaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.
Sevil Eskicioğlu Özkal




2017-08-25
İstediğin Hayatı Yaratmanın 5 Temel Kuralı
Kişisel Gelişim ile ilgileniyorsan ve çekim yasasının gücünü keşfettiysen, “istemediğin şeyler gerçekleşmesin diye uğraşma” oyununa mutlaka yakalanmışsındır.
-Sevgilim beni aldatmasın
-Patronum gıcık bir adam olmasın
-Bir daha yokluk çekmeyeyim
-Bir yıl daha bu sıkıntılı iş yerinde çalışmayayım
……
Yani kısaca “korktuğun şeyler olmasın” diye uğraşmaya başlamışsındır:) Ya da belki de şu anda bu satırları okurken de fark ettin ki, şu anda odağın korkunda.
Bunun çok normal bir eğilim olduğunu söylemekle birlikte, fazlasının hayatını dönüştürmek yerine seni girdaba sokacağını söylemek zorundayım. Evet ne istemediğini bilmen çok güzel, fakat ne istemediğini artık net bir şekilde fark ediyorsan artık sıra hayatının nasıl olmasını istediğine odaklanmakta!
Saatlerinizi, günlerinizi, aylarınızı ve hatta yıllarınızı sürekli olarak ne istemediğinizde, nelerin ne kadar yanlış gittiğinde harcarsanız; yine aynı girdaptasınız demektir.
İstediğiniz hayatı yaratmak istiyorsanız , aşağıdaki 5 temel kuralı hatırlayın:
1-    İstediklerimizi değil, sürekli olarak düşündüklerimizi (yani inandıklarımızı) hayatımıza çekeriz.
2-    Neye odaklanırsan>Sürekli olarak aldatan, kötü, karşısındakine değer vermeyen kişilerin ne kadar fena olduklarını konuşmak, eski ilişkilerinde nasıl değer gösterilmediğini anlatmak sadece bu enerjileri daha da fazla alanına dahil edecek demektir. Çekim Yasası “Aaaa şimdi negatif şeyler söyledi, bunları gerçekleştirmeyeyim” demez. Sen neye odaklanır, neye bakar, neyi düşünürsen> 
3-    Sen enerjini istediğinin seviyesine çıkaracaksın, o sana inmeyecek
4-    Havuzun altındaki delikleri kapat
5-    Tekrarlamak, Sabır ve İnanç
Düşüncelerini, varsa sorularını lütfen aşağıdan benimle paylaş!
Sevgilerimle,
Yaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.
Sevil Eskicioğlu Özkal




2017-07-20
Kadın Enerjini Sahiplenmeye Başlamak İçin 3 Alışkanlık
Kadın enerjisi üzerine çalışmaya ihtiyacın olduğunu mu hissediyorsun?
-Belki regl düzensizliği yaşıyorsun, belki o dönemleri çok sancılı geçiriyorsun, belki ilişkinde sürekli bir çatışma halindesin, belki de ilişkinin erkeği gibi olduğunu hissediyorsun…
Ya da;
İlişki, bereket, yeni bir iş hayatına çekmek için bir sürü şey yapıyorsun, ama bir türlü istediğin sonuçları alamıyor ve tıkanmış hissediyorsun?
Birçok tanıdığım kadın dışarıdan ne kadar feminen görünse de hayatı o kadar maskulen yaşamaya çalışıyor ki!
Bunu çok net görebiliyorum, çünkü ben de öyleydim. İş hayatında çoğunlukla erkek egemen bir ortamdaysanız, sizi dikkate alsınlar, sırf kadın olduğunuz için farklı görmesinler diye>Peki nedir feminen enerji?
Sadece duygusallık, ağlama veya kırılganlık mıdır? 
Feminen enerji yaratım gücüdür! Bu çocuk yapmak da olabilir, proje yapmak da! Manyetik bir güçtür. Bir “olma” enerjisidir. (İngilizcedeki “being” enerjisi)
Herşeyi oldurmaya çalışmamız ve  sadece "yap yap yap" enerjisiyle yaşamaya çalışmamız ise, bizim gerçek kapasitemizi yaşamamızdan uzaklaşmamıza neden oluyor. Halbuki dengeye ihtiyacımız var. Feminen enerjimizin güzelliklerden yararlanıp, ihtiyaç duyduğumuz anlarda da maskulen enerjimizle adımları atmak "kadın" olarak gelmeyi seçtiğimiz bu anda bizi çok daha farklı noktalara getirecek.
Gücünüzü hatırlamaya ve izin vermeye hazır mısınız?
1- Sabırlı olmayı seç:
En zor noktalardan biri öyle değil mi? JHemen olsun istiyoruz. Çok hızlı gerçekleşsin. Sonra bizim istediğimiz hızda gerçekleşmeyince kontrol etmeye çalışıyoruz. "Yap yap yap" enerjisi ile (maskulen enerji).
"Sana düşeni yap ve gerisi için güven enerjisini hayatına daha fazla dahil et"
Böylelikle enerjini doğru şekilde yönetmiş ve sanki ne kadar uğraşsan da olduramıyormuş gibi hissetme durumundan çıkacaksın. Ayrıca, sen eşinin/sevgilinin adım atmasına zaman tanımadan herşeyi yapmaya çalışırsan, onun alanına girmiş oluyorsun, bunu da unutma;)
2- Dinle:
İlişkilerle ilgili çalıştığım her kadına ödev olarak verdiğim, grup çalışmalarında yaptırdığım egzersiz. "Dinlemek"
Dinlemek nasıl bir enerjidir? Dinlemek olma durumudur, dinlemek anda kalmaktır, dinlemek alan tutmaktır. İlişkinizin değişmesini mi istiyorsunuz? Karşınızdaki erkeği daha çok dinleyin.
3- Kırılganlığından ve duygusallığından utanma:
Hissetmeyi, ağlamayı, hassas olmayı utanılacak veya kaçılacak birşey gibi görme. Bunlar senin en güçlü yönlerin, bunu bastırman gerektiğini zannettin fakat artık kabul etme. Başkalarının seni kabul etmesi için önce sen kendini kabul et. Hissetmenin, duygusal zekanın gücünü fark et.
Kadın olarak Dünyaya gelip erkek gibi yaşamaya çalıştığımız için en yüksek potansiyelimizi yaşayamıyoruz.
Bu arada sakın bir yanlış anlama olmasın, bu yazdığım feminist bir yaklaşım değil, erkek enerjisi ve erkeklere kesinlikle ihtiyacımız var iyiki varlar çok şükür:) Bu yazı "kadın enerjini sahiplenmekle" ilgili. Bunun için aylar yıllar saatler harcamayı bekleme. Şimdi adım at!
Düşüncelerini, varsa sorularını aşağıdan benimle paylaş!
Sevgilerimle,
Yaşam Koçluğu bireysel seansları ve Kundalini Yoga & Meditasyon derslerim hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.
Sevil Eskicioğlu Özkal




2017-04-28
6 Soruda Sevgilini Daha İyi Tanı
John Gottman,  “The Seven Principles of Making A Marriage Work” (Evliliğin Yürümesinin 7 Prensibi) kitabında ilk olarak; sevgililerin birbirleri hakkında daha fazla bilgiye sahip olmaları gerektiğinden bahseder; küçük detaylar hakkında bile.
John Gottman’ı tanımayanlar için, kendisi çiftlerin boşanıp boşanmayacaklarını %95 tutarlılıkla bilen kişi oluyor, yani tavsiyelerini dinlemekte fayda var;)
Mantık açık; çiftler birbiri hakkında ne kadar detay bilgiye sahip olursa, sıkıntıların üstesinden gelmeleri de bir o kadar kolaylaşıyor.
Sevgilinizle ilişkinizi nasıl derinleştirebileceğinizin, nasıl daha uzun soluklu bir ilişkiniz olabileceğinin yolunu buldunuz, şimdi sıra bunu uygulamaya nasıl koyabileceğinizi tanımlamakta: Ona doğru sorularla yaklaşıp, onu daha yakından tanıyarak!
Sir. Francis Bacon’ın da dediği gibi: “Gerçek Güç Bilgidir”.
Şimdi gelelim sevgilini daha iyi tanımana yardımcı olacak 6 soruya:
1-    Sence sağlıklı bir ilişki nedir?
Hepimizin ilişki kavramı farklı, ilişkiden beklentileri  farklı olabilir. Bu soru ile sevgilinin beklentilerini çok daha iyi anlayabilirsin.
2-    Senin için mükemmel gün nedir?
Mesela, senin için mükemmel gün belki arkadaşlarınla eğlenmek, yemek yemek sohbet etmek iken, onun mükemmel gün kavramı sevdiği kadınla evde başbaşa film izlemek olabilir. Onun en çok nelerden zevk aldığını, kendi seçimlerine bırakıldığında neleri yapmayı seçeceğini öğrenmek, onu tanımana çok yardım edecek.
3-    Kendini en başarılı hissettiğin gün hangisiydi ve neden?
Kendinde neleri güçlü gördüğünü ve neleri başarmanın onu mutlu ettiğini öğrenmek sana onun hayattaki öncelikleri ve değerleri hakkında bilgi verecek.
4-    Bugüne kadar izlediğin filmler arasında; seni en çok güldüren, en çok hüzünlendiren ve en çok korkutan filmler hangileri?
Seçtiği filmler, onun zevk alanları ve duygusal yapısı hakkında sana eğlenceli ipuçları verecek. Örneğin; Kuşlar filminden korkan sevgilinizle vapurda martıları simitle beslemeye çalışmak çok iyi bir fikir olmayabilir.
5-    Geçmişindeki bir yılı tekrar yaşıyor olsaydın hangisini seçerdin ve neden?
Bu soruya verilen cevaplarda 2 farklı yaklaşım var: Geçmişi tekrar yaşama veya geçmişi değiştirme. Yani sevgilin çok sevdiği bir yılı seçip neden seçtiğini anlatabilir veya mutlu olmadığı bir yılı seçip nasıl farklı yaşayabileceğini konuşabilir. Her iki türlü de,  bu sorunun sana onun hakkında çok şey vereceği kesin;)
6-    Eğer bugünden geçmişe bir not gönderebiliyor olsaydın, o zamanki kendine ne mesaj verirdin?
Bu soru sana sevgilinin çocukluğu hakkında bilgi alma şansı sunacak. Hepimiz çocukluk geçirdik ve çocukluğumuzda yaşadıklarımız bugünümüzü çok büyük oranda etkiliyor. Sevgilinin çocukluğu hakkında daha fazla bilgi almak istemez misin?
Benim 6 favori sorumu okudun. Yalnız lütfen unutma, doğru soruyu sormak bu işin %50 si ise, diğer %50 si de sevgilini can kulağı ile dinlemek.
Favori sorun hangisi? Senin başka soru önerin var mı? Benimle paylaşmak istersen heyecanla bekliyorum.
Sevgilerimle,
Yaşam Koçluğu bireysel seansları ve workshoplar hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.
Sevil Eskicioğlu Özkal




2017-02-27
Kendini Değil, Kendinle İlgili Düşünceni Değiştir
Kendini kabul etmek kendini sevmek ne kadar güzel duruyor yazılı olarak değil mi, peki gerçekten anlamı ne demek?
Kendini kabul etmek, kendini sevmek demek; bana gore kendini gelecekteki bir anda değil, şu şu şu hayatına girdiğinde değil, bunu bunu başardığında değil, şu anda SEVMEK ve şu anda NE KADAR MÜKEMMEL olduğunu fark etmen demek. 
Peki bunu nasıl yapabilirsin?
-Sen olmaya izin vererek!
-Sana coşku veren, seni keyiflendiren anları hayatında daha çok var ederek!
-İçindeki mükemmel ruhu hatırlayarak!
Bunu sana hatırlatmak için 3 cümlem olacak bunların istersen çıktasını al, ister sayfayı favorilerine ekle ve sürekli okuyup kendine hatırlat. Her birini okuduktan sonra gözlerini 1 dakika kadar kapat ve cümleyi tekrarla. Hissetmeye izin ver.
-“BEN” diye tanımladığın, EGO nun sana kendinle ilgili çizdiği hikaye gerçek sen değil; sen çok daha fazlasısın.
“BEN” diye tanımladığım, EGO nun bana çizdiği hikaye gerçek ben değil; ben çok daha fazlasıyım.
........
-Sende bir sorun yok.
Bende bir sorun yok. Ben BENİM.
........
-Aradığın ne ise o sende var. Hayatında eksik olarak gördüğün tek şey, SENSİN.
Dışarıda aradığım herşey bende var. Ben TAM ve BÜTÜNÜM.
........
EGO korku aracılığı ile konuşan ve sana kendini “küçük, ayrılmış parça” olarak hissettiren tarafın.
Gerçek SEN ise, çok daha fazlası.
Bu hafta bunu keşfetmeye ve kendini severek hayatının mucizelerle dolmasına izin vermeye var mısın?
Bu soruları cevaplandır:
-Hangi anlarda en çok kendin olduğunu hissediyorsun?
-En çok ne yaparken çocuklar gibi eğleniyorsun?
-En çok hangi anlarda “GERÇEK SEN” olduğunu hissediyorsun?
Bu soruları cevaplandır ve bu hafta o anları, o aktiviteleri hayatına daha çok dahil etmek için planlar yap!
Benimle paylaşmak istersen heyecanla bekliyorum.
Sevgilerimle,
Yaşam Koçluğu bireysel seansları ve workshoplar hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.
Sevil Eskicioğlu Özkal




2017-01-26
Kendini Sevme Kampı- Kendine Değer Ver
Kendini Sevme Kampında en önemli haftaya geldik; Kendine Değer Verme Haftası.
İngilizceki "self-care" ifadesinin Türkçe karşılığı Kişisel Bakım olarak geçiyor ama bu bana yeterli gelmiyor. Çünkü eğer siz de benim gibiyseniz kişisel bakım sadece makyaj ürünleri vs gibi çağrışımlar yapacaktır. O yüzden Kendine Değer Verme olarak kullanmayı tercih ediyorum.
İlk 2 haftaki egzersizleri yaptığınızı umuyorum, yazıları kaçırdıysanız şimdi burada durun ve onları okuduktan sonra tekrar burada buluşalım;)
A Course in Miracles şöyle der; "Herhangi bir durumda bir eksiklik/yokluk yaşıyorsanız, bunun en önemli nedeni onu vermiyor oluşunuzdur."
Bu kuralı kendini sevmek üzerine uyguladığımızda, açık değil mi?
Kendimizi Sevmek istiyorsak bunu şimdi şu anda hemen yapmaya başlayacağız. Bunu kimse bizim için yapmayacak veya kimseden bunun için izin beklemeyeceğiz. Adı üstünde "Kendini Sevmek".
Aşağıdaki 5 maddeyi uygulamaya başlayın ve yaşadıklarınızı benimle/bizlerle paylaşın. Yalnız çok önemli bir hatırlatma. Maddeleri uygulamaya yarın değil, önümüzdeki hafta değil şu anda okuduktan hemen sonra başlayın. Belki o anda atamayacağınız bir adım ama planlamasını yapın. Yeterki bu sefer de ertelemeyin ve kendinizi arka plana atmayın;)
1- "Kendini sevmek / Kendine değer vermek"in bencilce olmadığını fark edin
Aşağıdaki maddelere geçmeden önce bunu netleştirmek ve tekrarlamak istiyorum: Kendinize özen göstermeniz, kendinize vakit ayırmanız, kendinizle ilgilenmeniz bencilce değilll! Hatta tam tersi, çevrenizdekilere faydalı olmak istiyorsanız eğer önce kendinizle ilgilenmek zorundasınız. Çok basit bir örnek; bardağınız boş olursa başkasına da su veremezsiniz. 
2- Kendinizin En İyi Arkadaşı Olun
En iyi arkadaşınıza nasıl davranıyorsunuz?
Peki ya kendinize?
Ne kadar kolay bir karşılaştırma değil mi? Peki bu sana ne anlatıyor?
Kendinin en iyi arkadaşı olsaydın ona nasıl davranacaksan, kendine öyle davranmaya başla. Kendini şımart, kendine ilgi göster, kendine daha anlayışlı ol. Arkadaşının birşeye ihtiyacı olduğunda herşeyi bir kenara bırakıp ona koşuyorsun değil mi, o zaman kendine de öyle koş!
3- Daha Çok "Hayır" De
Dün Elizabeth Gilbert'in (Ye, Dua Et, Sev romanının yazarı) bir yazısını okuyordum, çok güzel birşeye vurgu yapıyor: "Erkeklerin daha barışçıl, daha yumuşak olmayı öğrenmesi gerekiyor Evet; fakat kadınların da daha çok "Hayır" demeyi öğrenmesi gerekiyor".
Biz kadınlar zaten empati yapıyoruz, zaten sürekli olarak başkalarını önceliğe koyuyoruz. Bizim artık "Bize enerji vermeyen şeylere, bize iyi gelmeyen, korkularımızla beslenip bizi daha da fazla aşağıya çeken durumlara" Hayır demeyi öğrenme zamanımız geldi.
Örneğin;
-Arkadaşın davet etti bir partiye ama sen o gün evde kendine vakit ayırmak istiyorsun; ne yapacaksın?
HAYIR ın da EVET kadar güzel ve önemli bir cevap olduğunu unutmayın; ilişkilerinizi korku üzerine değil, sevgi üzerine kurun.
4- Kendine Uzun Bir Banyo Zamanı Hediye Et
Ne kadar basit bir madde değil mi? Ama sizi bir o kadar da zorlayacağına eminim. Yapılması gerekenler orada bir liste olarak sizi beklerken, Himalaya tuzu içine attığınız ılık su ile doldurduğunuz küvette 1.5 saat geçirebilecek misiniz?
Enerjisel olarak üzerinizde biriken negatif enerjilerden arınırken, kendinize verdiğiniz mesaj "sen buna değersin, sen değerlisin, seninle ilgileniyorum" olacak. Deneyin, pişman olmayacaksınız!
5- Kendine Çiçek Al
Evet doğru duydun, kendine çiçek al. İstersen hediye al. İstersen dışarıda güzel bir yemek ısmarla. Örnekleri istediğin gibi çoğaltabilirsin fakat ana fikir "Başkalarından beklediğini kendine vermek".
Çiçek zariflik, aşk, sevgi, değer, yaşam, yaratım gibi kelimeleri çağrıştır bende. Bu nedenle saksı çiçeklerine ek olarak çalışma masamda veya odamda mutlaka bana bunları çağrıştıran çiçek bulundururum.
Sen de ister çiçek, ister o çok istediğin takı veya elbiseyi hediye et kendine; çünkü sen buna değersin.
Kendini sevmek, kendine değer vermek için sebebe ihtiyacın yok; SEN olman yeterli bir sebep. Buna inanmak ve kendine karşı sevgi dolu hissetmek için yapman gereken de önce kendine sebepsiz yere sevgi göstermek; o an içinde fırtınalar kopsa bile.
Çünkü sen kendine sevgi verdikçe, bir gün fark edeceksin ki "Kendini Gerçekten Seviyorsun!".
Yaşam Koçluğu bireysel seansları ve workshoplar hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.
 
Sevil Eskicioğlu Özkal




2017-01-12
Kendini Sevme Kampı -Hikayeni Değiştir
Merhabalar!
Geçen hafta başladığımız Kendini Sevme Kampına devam ediyoruz. Bu hafta Hikayeyi Değiştirme haftası.
Şu hayattaki en önemli ilişkimiz "Kendimizle İlişkimiz". Bütün ilişkilerimizin temeli. O zaman gelin kendimizle ilişkimizi nasıl ileriye taşıyabiliriz ona bakalım.
1. Adım: Tanımlama
Kendinizle ilişkinizde nasıl sıfatlar kullanıyorsunuz? 
Örneğin, kendinize kızdığunız anlarda kendinize neler diyorsunuz:
"Çok aptalım nasıl bunu yaptım?"
"Ya beceremiyorum işte"
"Yine yaptım aynı hatayı, ben hak etmiyorum"...
Gibi, neler neler diyorsunuz kendinize?
Peki bu cümlelerin her birinin birer manifesto olduğunun farkında mısınız? ;)
.........
Bu cümlelerin hayatınızda tekrarlamasını istemediğinize göre değiştirmek istediğiniz, kendinizle ilgili cümlelerinizi seçin.
Farkındalık ve Karar Verme!
2. Adım: Yeni Hikayeni Seç
Kendimizle ilgili aldığımız hangi kararı devam ettirmek istemediğimizi anladıktan sonraki en önemli adım NE İSTEDİĞİMİZE karar vermek.
Eğer ne istediğimize karar vermezsek aynı hikaye sürmeye devam edecek, çünkü zihnimiz boşlukları sevmez. Ne istiyorsun? Kendinle ilgili nasıl cümleler kurmak istiyorsun?
"Ben akıllıyım"
"Ben başarılıyım"
"Ben güzelim" gibi
Seç! Ne istersen o olabilirsin ama şu anda seçme zamanı.
3. Adım: Hikayeni Değiştir
İlk adımda yazdıklarına inanmanın bir sebebi var; çocukluğun. Belki yaşadığın bir olay, belki duyduğun veya şahit olduğun. Fakat ne olursa olsun gerçek değil, çünkü sen "MÜ-KEM-MEL-SİN". 
Şimdi hikayeyi değiştirme zamanı.
Bunun için en güzel yöntemlerden biri 2. Adımda yazdığın Yeni Hikayene dair kanıtlar bulmak!
Gelin beraber bir örnek yapalım.
1. Adım: "Ben aptalım" diye kendime kızdığımı buldum
2. Adım: "Ben akıllıyım" yeni hikayem olsun istiyorum
3. Adım'da yeni hikayemi destekleyecek örnekler bulacağım.
Geçmişinize çok dikkatli bakın ve örnekler bulun. İlk etapta bulmakta zorlanabilirsiniz. Çok normal, çünkü yıllarca diğer hikayeye inanmışsınız. Fakat yeterince odaklanırsanız, diğer tezinizi destekleyen örnekler bulacaksınız.
Unutmayın siz neye inanırsanız o gerçek olacak. İnanmak istediğiniz şeyi seçin ve örnekler bulun!
Haftaya Kendini Sevme Kampına devam ediyoruz. 
"Kendine neler söylediğine çok dikkat et, çünkü dinliyorsun"
Kendimize doğuştan gelen hakkımız olan sevgiyi, ilgiyi ve değeri verdiğimiz bir hafta olsun!
Sevgilerimle,
Yaşam Koçluğu seansları ve workshoplar hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.
Sevil Eskicioğlu Özkal
Yaşam Koçu ve Motivasyon Konuşmacısı
www.sevileskicioglu.com
Sevil Eskicioğlu Özkal




2017-01-06
Kendini Sevme Kampı -3 Adımda Kendinle İlişkini Değiştir
Bireysel seanslarda veya workshoplarda en çok sorulan sorulardan bir tanesi: “Sevil kendimi sevmem gerekiyor, bunu nasıl yapacağım?”
Çünkü herkes bundan bahsediyor; yoga derslerinde, kişisel gelişim kitaplarında, sabah programlarında, öyle değil mi?
Kendimizi sevelimmm!
Yanlış mı?
ASLA!
Fakat bunu bir tarif uygulamaya çalışır gibi düşünmek yanlış.
Bu soruyu duyduğumda verdiğim cevap:
“Sana kendini sevmeyi öğretemem, çünkü Sevgi zaten senin doğan, temel yapı taşın. Ama sana kendini sevmemene neden olan bariyerlerini kaldırmak konusunda rehberlik edeceğim.”
Sorunumuz bu: Sevgiyi, mutluluğu, huzuru dışarıda aramak.
Onları ilişkide veya alacağımız terfide veya yeni işte bulacağımızı sanmak.
Sonuç; onları elde etmeye çalışırken de mutsuzuz, onları elde ettiğimizde de yine bir yetersizlik hissi kaplıyor içimizi. Hatta hayal kırıklığı yaşıyoruz çünkü ilişki olunca sorunlar hallolacak sanmıştık… Sonra da klasik daha önce yaptığımızı yapıyoruz, yine o boşluğu dışarıdan tamamlayacağımız yanılgısına kapılıyoruz ve bir sonraki adım için koşturmaya başlıyoruz.
Peki ben sevgiyi sürekli dışarıda arıyorsam, birşeyler yaparak kendimi sevebileceğimi düşünüyorsam, ben “sevgi bende yok” diye bir yayın yapıyorum demektir, öyle değil mi? Peki bu çekim yasası nasıl çalışıyordu, hatırlayalım: Senin yayın yaptığın frekansa gore olayları/durumları çekersin hayatına.
O zaman sonuç ne olacak: SEVGİNİN HEP EKSİK OLMASI.
A Course In Miracles der ki;
“Senin işin sevgiyi aramak değil, senin işin sevginin sana gelmesine engel olan bariyerleri bulmak”
O zaman haydi gel kendine sevgi vermediğin noktaları fark ederek başla. Haftaya onlarla ilgili neler yapacağını konuşacağız. Ama öncelikle fark etmen çok önemli. Yapacakların:
1-    Her sabah güne “Kendime sevgi vermeyi seçiyorum; kendime sevgi vermediğim noktaları fark etmeye niyet ediyorum” diye başla.
2-    Bir günlüğün olsun, not defterin. Gün içinde farkındalığını açık tut, notlar al, yaz. Kendine kızdığın, negatif yorumlar yaptığın, sevgi vermediğin noktaları bul.
3-    Akşam yatmadan önce “Kendimi bu düşünceler için affediyorum, kendime sevgi veriyorum” diye tekrarla ve önce sol elini kalbinin üstüne koy, sonra sağ elini onun üstüne koy ve birkaç dakika gözlerin kapalı o anı hissederek kal.
Neler fark ettin? Neler yaşadın? Lütfen benimle aşağıdan paylaş.
Önemli bir adım attın, bu haftayı hergün bu adımları uygulayarak geçir, haftaya Kendini Sevme Kampına devam edeceğiz.
Sevgilerimle,
Yaşam Koçluğu seansları ve workshoplar hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.
Sevil Eskicioğlu Özkal
Yaşam Koçu ve Motivasyon Konuşmacısı
www.sevileskicioglu.com
Sevil Eskicioğlu Özkal




2016-12-01
Mutlu olmaktan neden korkuyoruz?
Neden mutsuzluğumuzu paylaşmak daha kolay?
Neden bir araya geldiğimizde sorunlarımızı rahatlıkla anlatır ama yaşadığımız muhteşem randevudan çekinerek bahsederiz?
Ekonomik sıkıntılarımızı konuşur ama maddi olarak iyi durumdaysak utanır, hatta saklamaya çalışırız?
......
Bir düşünsene, arkadaşlarınla buluştun ve sana nasıl olduğunu sordular, sen de onlara "Çok iyiyim, herşey çok güzel! Hayallerimdeki işte çalışmaya başladım, süper bir erkek arkadaşım var, çok güzel çoook!" diye söyleyiverdin, içinden taşan coşkuyla.
Belki saniyeler, belki de dakikalar sonra aklından şunlar geçmeye başladı mı?
-Acaba şimdi hava atıyorum diye düşünürler mi?
-Ya bana gıcık olurlarsa?
-Ya ben onlara kendilerini kötü hissettirirsem?
-Beni kıskanırlar mı? .....
Ve çok keyifli olduğunu paylaşmanın ardından gelen bir sürü pişmanlık ve soru işaretleri.
Neden mutlu olmanın peşinden bu kadar koşmamıza rağmen mutlu olduğumuzda onu kabul edemiyoruz?
1- İnsan Doğası
Mutlu olduğumuz ve keyifli hissettiğimiz anda daha hassas, duygusal olmaya başlıyoruz. Bu nokta ise  derinlerde olan "Her an kaybedebileceğimiz" korkusunu bizlerde tetikliyor. Gün içinde düşüncelerimizin %80 den fazlasının sürekli tehlikelere karşı bizi uyarmak üzerine olduğunu düşünürseniz, güzel birşeye sahip olduğunuz düşüncesinin "kaybetme korkusunu" aktive etmesi sizi şaşırtmayacaktır.
2- Mutluluğumuzdan Şüphe Etmemiz
Biz kadınlar başarılarımızı sahiplenemiyoruz. Başarılarımız, mutluluklarımız... Hep bir eksik arama ihtiyacı duyuyoruz. Bu sadece bizim toplumumuzda değil,  diğer ülkelerde de böyle. Toplum olarak kadınların başarılarının sorgulanması, bizleri kimse daha bizi sorgulamadan kendimizden şüphe etme alışkanlığına götürmüş durumda. Sonuç olarak da, herşey çok güzel giderken bile kendi mutluluğumuza fren yapıyoruz ve kendimize tadını çıkarma iznini vermiyoruz.
3- Acılarımız Biri Bir Araya Getirir
Şunu cevaplar mısın: Sıkıntısı, derdi olduğunu söyleyen arkadaşın aradığında mı yoksa güzel gelişmelerini paylaşmak isteyen arkadaşın aradığında mı o gün ne olursa olsun onunla buluşursun? Araştırmalar negatif durumlara ilgi gösterme eğilimimizin pozitif durumlara göre daha fazla olduğunu gösteriyor.
Sen ne dersin? :)
Sorunu anladık.
Peki bu kadar bilimsel ve toplumsal sebepler bizi mutluluğumuzu paylaşma konusunda frenliyorken biz nasıl "Ben Mutluyum" diye kendimizi özgürce ifade edebileceğiz?
Aşağıdakileri aklımızda bulundurarak:
1- Mutluluğunun farkında ve onu sahiplenen kişiler daha sağlıklı ve daha yaratıcıdır.
Bence gayet geçerli bir sebep. Sağlıklı olmak istiyoruz! Yaratıcı olmak istiyoruz! Değil mi?
2- İlişki yaşama ihtimalleri daha fazladır, daha sağlıklı ilişkiler kurarlar ve daha iyi liderlik yaparlar.
Kabul edelim pozitif insanların yanında daha iyi hissetmiyor muyuz? Onların enerjisi bizim de enerjimizi yükseltiyor.
3- Mutluluğunu gösterdiğinde bencil olamazsın. Asıl bencillik mutluyken mutlu olmaya izin vermemek!
Çünkü mutluyken çevremizdekilerin de mutlu olması için ilham veriyor ve enerji yayıyoruz.
Şimdi bunları okuduktan sonra, mutlu hissettiğin anda cevabın ne olacak?
Unutma, Mutluluk Senin Yaptığın Bir Seçimdir!
Sevgilerimle,
Yaşam Koçluğu seansları ve workshoplar hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.
Sevil Eskicioğlu Özkal
Yaşam Koçu ve Motivasyon Konuşmacısı
www.sevileskicioglu.com
Sevil Eskicioğlu Özkal




2016-10-27
Mutlu olmayı mı, haklı olmayı mı seçiyorsun?
Eşinizle, sevgilinizle tartıştınız; keyifsiz, kızgın, kırılmış yani mutsuz hissediyorsunuz.
Eğer size "Haklı olmayı mı, Mutlu olmayı mı tercih edersin?" diye sorsam, ne cevap verirsiniz?
Biliyorum bir tarafınız "Ama ben haklıyım, bunu bunu bunu yapmalı veya şu şu şu hatayı yaptı" diyor, fakat yine biliyorum ki içinizdeki bir taraf ise "BEN MUTLU OLMAK İSTİYORUM" diyor.
İlişkilerimiz bizim en büyük spiritüel öğretmenimizdir. Bize sürekli olarak bir seçim hakkı sunar; SEVGİyi seçmek veya seçmemek.
Şimdi size vereceğim tarif hem benim ikili ilişkilerimde hem de danışanlarımın ikili ilişkilerinde çok büyük fark yarattı. Çünkü kabul edelim en çok yakın ilişkide olduğumuz kişilere kırılıyoruz, onlara kızıyoruz. Neden? Çünkü en çok beklentimiz onlardan;)
1. Adım:
Öncelikle ortada bir tartışma var ise, kabul edelim siz de bunun bir parçasısınız. Çözümün bir parçası olmanızın önünde duran "Haklı Olma İhtiyacınız"ın nereden geldiğini bulmaya ne dersiniz?
-Neyi ispatlamaya çalışıyorsunuz?
-Neden korkuyorsunuz?
-Bu tartışmadan haklı çıkarak neyi elde etmeye çalışıyorsunuz?
Bu soruları kendinize sorun ve cevapları ile yüzleşin, fark edin. Çünkü içinizdeki bir korkunuz, bir sınırlandıran düşünceniz sizi bu durumda tutmaya devam ediyor ve ilişkinizin en çok ihtiyacı olan, sizi ilişkide tutan şey olan "sevgi"den ayırıyor.
Bunu fark etmek ve bu haklı olma ihtiyacınızın kaynağını bulmak bile sizi mutluluğa bir adım daha yaklaştıracak çünkü kabul edin bunu yapmadan öncesindeki kadar ona kızgın hissetmiyorsunuz;) 
2. Adım:
Şimdi en başta sorduğum soruyu iç sesinizin cevabını dikkate alarak cevaplandırın: MUTLU OLMAYI seçin!
İçinizden bunu tekrarlayın: "Mutlu olmayı seçiyorum"
3. Adım:
Evet ilk 2 adımı başarıyla gerçekleştirdiyseniz, şimdi son 1 adım kaldı; "affetmek".
En çok bunda zorlanıyor herkes, çünkü genel tepkimiz "Nasıl yani, o yanlış yaptı ben niye ona bunu yapayım ki?" oluyor:) Çünkü farkında olmuyoruz Ego'yu dinlerken aslında affetmenin bizim için yaptığımız birşey olduğunu!
Affetmeyi kendiniz için yapın. Aynı döngüyü hayatınızda sürdürmek istemiyorsanız, istemediğiniz şeylerin tekrarlamasını istemiyorsanız affedip yeni ve istediğiniz şeylere yer açın hayatınızda. Affetmek demek bu olayı sevdiğiniz ve hayatınızda tekrar olmasına izin verdiğiniz anlamına gelmez; tam tersi bu olayı arkanızda bıraktığınız, özgürleştiğiniz ve tekrar ona odaklanmayacağınız, yani tekrar hayatınızda olmasına izin vermeyeceğiniz anlamına gelir. EGO unutturmak istemez, EGO sürekli hatırlatmak ister çünkü EGO korku ile beslenir. Fakat korkup, sürekli odaklandığımız ve kontrol etmeye çalıştığımız şeyler hayatımızda kendini göstermeye devam eder. Çünkü zihnimiz neye odaklanırsa onu yaratır.
Peki nasıl mı affedeceksiniz?
"İstemenin ne kadar kuvvetli olduğunu biliyor musunuz?" 
Niyet etmek ve istemek, bu seçimi yapmak sizin için bütün taşları yerine koyacak. Bunu destekleyecek bir cümle de isterseniz, Evren'e "Ben bu kişiyi, bu durumu arkamda bırakmak, affetmek istiyorum; ne yapmalıyım bana göster, bana yardım et" diye söyleyin.
Evren sizin isteğinize cevap verecek ve o anda bile Mutluluk seviyenizin yükseldiğini hissedeceksiniz. Çünkü seçim yaptığınız anda Mutluluk hayatınızda kendini gösterecek.
Çünkü "Mutluluk sizinle başlar"
Sevgilerimle,
Yaşam Koçluğu seansları ve workshoplar hakkında bilgi için bana yazabilir, her pazartesi haftaya yüksek enerji ile başlamak için websitemden ücretsiz üye olabilirsiniz.
 
Sevil Eskicioğlu Özkal
Yaşam Koçu ve Motivasyon Konuşmacısı
www.sevileskicioglu.com
 
Sevil Eskicioğlu Özkal




2016-09-16
Asla özür dilememeniz gereken 7 şey
Mutlu, huzurlu, sevgi dolu bayramlar!
Nasıl geçti bayramınız; koşturarak mı yoksa dinlenerek mi?
Belki aile ziyaretleri ile belki de tatilde denize girerek.
Peki tatil yaptığınız için kendinizi suçlu hissediyor musunuz? Ya da koşturmaca içerisinde birilerine "Hayır" demek zorunda kaldığınız için hala vicdan azabı mı çekiyorsunuz?
Biz kadınlar olarak erkeklere göre kendimizi suçlu hissetme eğilimimiz çok daha fazla!
Fakat siz siz olun, aşağıdaki 7 madde için asla kendinizi suçlu hissetmeyin, özür dilemeyin. İçinizden bir ses size bunu empoze etmeye çalıştığında "Sevil "Boş bardaktan su veremezsiniz" demişti" diye kendinize hatırlatın. Çünkü siz kendinizle ilgilenmez, kendinize değer vermez, kendinizi sevmezsiniz; günün sonunda çevrenize, ailenize de faydanız olmayacağından emin olabilirsiniz.
İşte Özür Dilememeniz Gereken 7 Durum
1-  Yalnız zaman geçirmeye ihtiyaç duyduğunuz için özür dilemeyin
Belki eşiniz, belki sevgiliniz, belki arkadaşlarınız buna ihtiyaç duymayabilir. Bu onların seçimi. Fakat yalnız kalıp bir kitap okumak, düşünmek veya resim yapmak için kimseden izin almak, bunun için üzgün olmak zorunda değilsiniz.
2- Kendi düşüncenizi ifade ettiğiniz için özür dilemeyin
Eğer çalışıyorsanız bunu sıkça gözlemleyebilirsiniz. Toplantılarda erkekler düşüncelerini ifade ederken çok daha rahatlıkla söylerken, kadınlar çok daha utana sıkıla, "yanlış anlamayın ama", "siz ne düşünürsünüz bilmiyorum ama" gibi özür ifadelerini sıkça kullanıyorlar. İster iş yerinde ister arkadaşlarınızla sohbetlerinizde düşündüğünüz şeyler için özür dilemeyi bırakın.
3- Yardım istemek kötü birşey değil, özür dilemeyin
Altı üstü yardım istiyorsunuz. Karşı tarafın yardım etme veya etmeme seçenekleri mevcut. Size yardım etmeyi kabul etmiş işte neden kendinizi bu kadar kötü hissedip ondan yardım istediğiniz için özür diliyorsunuz?
4- "HAYIR" dediğiniz için özür dilemeyin (FAVORİM)
Düşündünüz, taşındınız ve o davete gitmemeye, o projeye katılmamaya, o yardımı etmemeye karar verdiniz. Zaten kadınlar olarak "hayır" demekte zorlanıyoruz, ama bravo size kendinizi önceliğe aldınız ve istemediğiniz birşeyi yapmayacaksınız. Peki bunun için özür dilemeye gerek var mı? Hayır da Evet gibi bir cevap cümlesidir.
5- Eviniz dağınık olduğu için özür dilemeyin
Bundan yaklaşık 9 ay önce bir arkadaşımın evine davetliydim. Eve gittiğimizde ev nasıl dağınık:) Ama kız o kadar barışıktı ki bu durumla. Çünkü onun evi ve o nasıl rahatsa önemli olan o. O anda Türkiye'de nasıl kalıplarla büyüdüğümüzü bir kere daha net olarak gördüm, sürekli olarak eve gelen kişi tarafından eleştirilme korkusu! Ev sizin eviniz, sizin o sırada çok daha önemli işleriniz (tatile çıkmak gibi) olduğu için eviniz dağınık ise, kime ne? Siz mutlu olduktan sonra.
6- Başarılı olduğunuz için özür dilemeyin
Sizin başarmanız, daha çok para kazanmanız, evlenme teklifi almanız, keyifli huzurlu olmanız, istediğiniz işi yapmanız "müthişşşşş!" Çünkü başkalarına onların da yapabileceği konusunda ilham oluyorsunuz. Mutlu olmaktan, başarılı olmaktan korkmayın; kimsenin hakkını yemiyorsunuz tam tersi onlara alan tutuyorsunuz. Bu özür dilenecek değil, alkışlanacak birşey.
7- Gerçek hisleriniz için özür dilemeyin
Depresif, üzgün, bunalmış mı hissediyorsunuz? Kim bunun saklanmak zorunda olduğunu söylemiş? Evet keyifli hissetmeniz, mutlu olmanız müthiş ve öyle zamanlarda çevrenizdekilerin de daha keyifli olmaları için müthiş bir enerji yayıyorsunuz kabul edelim. (Biz kadınların ne kadar güçlü olduğumuzu sürekli tekrarlarım) Ama unutmayın; "siz de insansınız". Yani insanlığı deneyimleyen spiritüel varlıklarsınız. Negatif hissettiğimiz anlar Pozitif hissetmeye başlamamız için bize fırsat sunan, bize hizmet etmeyen şeyleri fark edip özgürleşip, genişlememiz için bizi tetikleyen durumlardır. Hislerinizi fark etmezseniz onları değiştirmek için adım atamazsınız. Önemli olan fark etmeniz ve onları değiştirmek için çaba sarf etmeniz. Böyle hissettiğiniz için suçlu değilsiniz.
Bu 7 maddeyi uygulamaya başlayın ve nasıl hissettiğinizi, ne gibi mucizelerle karşılaştığınızı gözlemleyin. Siz kendinizi sevip kendinize değer verdikçe çevrenizden de fazlasını görmeye başlayacaksınız. Çünkü siz mutlu ve keyifli hissettikçe Evren size böyle hissettiğiniz anları çoğaltacak fırsatları getirecek.
Düşüncelerinizi yorumlarınızı duymayı çok isterim. Sizin favori maddeniz hangisi? Ve en çok hangisini uygulamakta zorlanacağınızı düşünüyorsunuz?
Sevgilerimle,
Yaşam Koçluğu seansları ve workshoplar hakkında daha fazla bilgi için bana yazabilir, her pazartesi haftaya yüksek bir enerji ile başlamak için websitemden ücretsiz üye olabilirsiniz.
Sevil Eskicioğlu Özkal
Yaşam Koçu ve Motivasyon Konuşmacısı
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
Sevil Eskicioğlu Özkal




2016-08-26
Mucize olduğunu hatırla
İlişkiler…
Neden en çok ilişkilerimizdeki sıkıntılar bizi sıkıştırır, zorlar?
Çünkü en çok beklentimiz ilişkimiz üzerindedir.
Bizi mutlu etmesini, bizi şımartmasını, bizimle ilgilenmesini isteriz sevgilimizin, eşimizin…
Bizi anlamasını, sorunumuzu çözmesini, bize yardım etmesini.
Kısacası birçok beklentimiz vardır karşımızdakinden.
Peki ya biz ne veriyoruz ilişkimize? Sevgilimize? Kendimize?
A Course in Miracles der ki;
“Herhangi bir durumu tıkayan şey onu sizin vermiyor oluşunuzdur”
Örneğin, ilgi istiyorsunuz. İlgi bekliyorsunuz. Ama sevgiliniz vermiyor. Sonra siz “o anlasın” diye ona daha fazla ilgi gösteriyorsunuz ama yine vermiyor. Bu sefer sizde sinir, stres oluşmaya başlıyor, ona kırılıyorsunuz.
Nasıl senaryo tanıdık geldi mi?
Belki “ilgi”yi; sevgi, yardım, iltifat vb şeylerle değiştirmek istersiniz. Ama senaryo hep aynı.
 
"İlişkiniz en iyi spirituel öğretmeninizdir”. Evren iki kişi birbirinin gelişimine en iyi destek olacak şekilde bir araya getirir. Haydi gel bu durum aslında sana nasıl iyi yönde hizmet ediyor ve sen ne yaparak süreci dönüştürebilirsin buna bakalım.
 
1. Bu konuya bakarsak, ne alamıyorsun karşındakinden? En çok neyin eksikliğini hissediyorsun?
Örneğin yukarıdaki eksiklik: İlgi.
2. Bunu nerelerde vermediğini bul.
a) Tamam biliyorum sen çok ilgi gösteriyorsun ona, peki onun istediği anlarda mı? Onun ihtiyacı olan anlarda mı? Onun beklediği zaman mı yoksa senin “ilgi alma ihtiyacın ortaya çıktığında mı?”
Diyelim burada sıkıntılı bir durum olmadığını düşünüyorsun, süper! O zaman b şıkkına bakmanı istiyorum.
b) Kendine ilgi veriyor musun?
Evet, evet kendine!
Sen dışarıdan bu ilgiyi bekliyorsun çünkü zannediyorsun ki o güç “sende yok”. Evren ise sana bunu fark etmen için yardımcı oluyor: “Bak tatlım aslında sen tam ve bütünsün fakat bu gücün sende olduğunu unutuyorsun o yüzden de yaydığın frekans yokluk olduğu için bunu yaşıyorsun; haydi kendini toparla da sen kendine bunu vermeye başla bak etrafından nasıl bunları göreceksin” diyor sana;)
Bana inanmıyor musun?
Test et, hiçbir şey kaybetmezsin!
c) Sevgiline ilgi veriyorsun, kendine ilgi veriyorsun şimdi biraz çemberi genişletme zamanı. Şu anda ilgine ihtiyacı olduğunu hissettiğin ama vermediğin kim var? Neden ona bunu vermiyorsun? Belki kırgınsın. Peki şu anda ona ilgiyi vermemek sana daha iyi hissettiriyor mu? Onun için değil, senin için soruyorum bunu sana. Ya da belki de “kimse benimle ilgilenmiyor ben niye göstereyim” diyorsun veya sadece o kadar kendinle boğulmuş durumdasın ki bunu fark edemiyorsun bile.
İşte döngüyü kırmak senin elinde! Şu anda ne bekliyorsan onu sen vermeye başla ve mucizelere şahitlik et! Sen “var” enerjisine geçtiğin anda Evren de sana “var” enerjisinde olduğunu gösteren mucizeleri sunmaya devam edecek.
 
Çünkü dışarıda aradığın herşey zaten sende var, sen MUCİZEnin kendisisin! Hatırla ve hak ettiğin mucizeleri yaşamaya izin ver!
 
Düşüncelerinizi ve varsa sorularınızı duymayı çok isterim. Bana yazın!
Sevgilerimle,
Yaşam Koçluğu seansları ve workshoplar hakkında daha fazla bilgi için bana yazabilir, her pazartesi haftaya yüksek bir enerji ile başlamak için websitemden ücretsiz üye olabilirsiniz.
Sevil Eskicioğlu Özkal
Yaşam Koçu ve Motivasyon Konuşmacısı
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
Sevil Eskicioğlu Özkal




2016-08-13
Ne yaptığı onu, onun hareketi karşısında nasıl hissettiğin seni ilgilendirir
Düşüncelerinizi ve varsa sorularınızı duymayı çok isterim. Bana yazın!
Sevgilerimle,
Yaşam Koçluğu seansları ve workshoplar hakkında daha fazla bilgi için bana yazabilir, her pazartesi haftaya yüksek bir enerji ile başlamak için websitemden ücretsiz üye olabilirsiniz.
Sevil Eskicioğlu Özkal
Yaşam Koçu ve Motivasyon Konuşmacısı
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
Sevil Eskicioğlu Özkal




2016-07-28
Kadınlar için Finansal özgürlük
Para ile ilişkiniz nasıl?
Örneğin paranın konusu geçtiğinde karnınıza kramplar giriyor, başınız ağrıyor veya göğsünüz sıkışıyor mu? Konu bir an önce kapansın mı istiyorsunuz? Paranın düşüncesi bile sizi strese mi sokuyor?
Eğer öyleyse şu anda yaşayabileceğiniz bolluk ve berekete izin vermiyorsunuz demektir!
Nereden mi biliyorum?
Çünkü Evren sevgiyi, bolluk ve bereketi bize her an sunmaya devam ediyor fakat tıpkı ilişki ve sevgili ile buluşma konusunda olduğu gibi parayla da buluşmak istiyorsak onunla ilişkimizin, onunla frekansımızın daha yüksek, daha sevgi dolu bir noktadan gerçekleşmesi gerekiyor.
Şöyle düşünün; siz de sizi seven yere, sizi seven insanlara gitmek istemez misiniz? Çünkü oraya çekilirsiniz! İşte para da aynen çekiliyor veya itiliyor;)
“Parayı sevme” düşüncesi hiç spiritüel gelmiyor değil mi kulağınıza? “Ay tamam herkes para ister ama parayı sevmek biraz bencilce, başkalarını düşünmeyen biriymişim gibi geldi” diyorsanız eğer, sorum;
“Kendinizi seviyor musunuz?”
Evet, kendinizi, ailenizi, çevrenizi seviyor musunuz?
.................................................................
Eğer cevabınız EVET ise, en azından amacınız kendinizi SEVMEK ise, bereket enerjisine izin vermelisiniz. Çünkü;
-Hak ettiğiniz paraya, bolluğa, berekete ve gerçek kapasitenize izin vermediğiniz her an;
-Bilinçaltınızdaki para, zengin insanlar ile ilgili negatif düşünceleri dönüştürmediğiniz her an,
-Sizi duygusal olarak hapsetmesine rağmen belirli alışkanlıklarınıza devam ettiğiniz her an kendinize sevgi vermiyorsunuz demektir çünkü hak ettiğiniz fırsatları, bolluğu kendinize vermemek de kendinize sevgi göstermemek demektir.
Şimdi bir daha sorun kendinize: PARA ile ilişkiniz SEVGİ üzerine mi yoksa KORKU, ENDİŞE, PİŞMANLIK, SUÇLULUK, YOKLUK üzerine mi?
A Course in Miracles da dediği gibi bize düşen SEVGİYİ aramak değil, sevginin gelmesine engel olan blokajları bulup kaldırmak!
Bugün bunun için bir adım at ve
1. ADIM:
PARA denildiğinde aklına gelen negatif ilk 3 şeyi yaz.
2. ADIM:
Şimdi bunların yerine olmasını istediğin sıfatları koy.
3. ADIM:
Seçim yap ve bu yeni olumlama cümlelerini küçük kağıtlara yazıp cüzdanına koy.
Ve mucizelere izin ver! :)
Para da ilişki gibi, iş gibi. Kapasitenin altında yaşadığın zaman tıkanmış, sıkışık ve kısıtlı hissediyor; ruhun özgürlüğün tadını çıkaramıyor, mutluluğuna izin veremiyorsun.
Bugün seçim yap ve hak ettiğin mutluluğa, bolluğa ve berekete izin vermeye başla!
Bu konuda daha da ilerlemek ve PARA ile ilgili sınırlarını dönüştürmek istiyorsan, 11 Ağustos’ta yeni bir workshop başlatıyorum: 8 Hafta sürecek olan “Kadınlar İçin Finansal Özgürlük Workshopu”. Detaylara aşağıdaki linklerden ulaşabilirsin. Grup çalışmalarının beraber iyileştiren enerjisini yakala, para senin önünde engel olmasın. Çünkü sen küçük oynamaya gelmedin hayata!
Sevgilerimle,
Sevil Eskicioğlu Özkal
Yaşam Koçu ve Motivasyon Konuşmacısı
 
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
Sevil Eskicioğlu Özkal




2016-07-21
3 Adımda Sınırını Çiz, Sen Daha Az Değerli Değilsin!
Siz de "Hayır" diyemeyenlerden misiniz?
"İstemiyorum" veya "Katılamayacağım" diyemediğiniz için; ya birşeyi zorla yapıyor ve mutsuz oluyor ya da bahaneler mi üretiyorsunuz?
Kısacası "Sınır Çizmekte zorlanıyor musunuz?"
"Haydi bu seferlik de olsun", "Yoksayayım" ya da "Dur ben pozitife yani istediğime bakayım da, o da anlar, gerekeni yapar" diye kendinizi oyalıyorsanız eğer size kötü bir haberim var:
Siz sorumluluğu almadığınız sürece, birşeyleri değiştirmediğiniz sürece yani sınırları çizmediğiniz sürece zorlanmaya devam edeceksiniz. Çünkü Evren sizin özgürleşmenizi istiyor. Niye duygusal olarak kendi özgürlüğünüzü engelliyorsunuz?
"Sevil evet haklısın fakat ne yapacağım bilmiyorum" diye soruyorsan eğer; bu yazı tam senin için. Adım adım sınırları nasıl çizebileceğini  öğrenecek ve aslında iki taraf için de daha sağlıklı olacak bir ilişki için üzerine düşeni yapmış olacaksın.
Enerjini çeken, sana hizmet etmeyen, yapmak istemediğin halde yaptığın, "Hayır" demek istediğin halde "Evet" dediğin durumlar var ya; işte aslında sen de biliyorsun o durumlarda ne yapman gerektiğini çünkü A Course in Miracles da yazdığı gibi "Problem oluştuğu anda Evren'de onun çözümü de oluşmuştur."
1. Adım:
Hayır demek istediğin halde diyemediğin, sınırları çizemediğin noktaları belirle. Ve tek tek adım at.
Senin sınırlarını çizmen, karşı tarafa saygısızlık veya sevgisizlik için değil; tam tersi senin kendi enerjini koruman, daha sevgi dolu hissetmen ve böylelikle karşı taraf ile de daha sevgi dolu ilişki içinde olabilmene yardımcı olacak. Uçaklardaki "Oksijen maskesini önce kendinize takın" kuralını hatırlayalım;)
2. Adım:
Sınırları çizmekte seni korkutan hikayelerden özgürleş. Örneğin; "Peki sen bunu yaparsan, seni sevmezlerse?" sesini duyduğunda; "Ben benim için doğru olanı yapıyorum, yoksa ben onları sevmemeye başlayacağım, iç sesim bunun doğru olduğunu söylüyor. Bu işleyiş zaten benim için çalışmıyor, bu adımı atmam iki tarafa da faydalı olacak" diye söyle kendine.
3. Adım:
Sevgiyle, saygıyla tek tek adımlarınızı atın.
Sizin sınırlarınızı çizmeniz karşı tarafa da özgürlük verecek. Gitmek isteyen gidebilir; veya ortak bir paydada buluşabilirsiniz. Ama sonuçta her iki ihtimalde de; "korku" üzerine kurulu bir ilişkinin dışına çıkmış olacaksınız.
İhtiyaç ve korku enerjisiyle bir birliktelik yerine, sevgi enerjisiyle bir ilişki istiyorsanız eğer; "sınırlarınızı çizin".
Sevgilerimle,
 
Sevil Eskicioğlu Özkal
Yaşam Koçu ve Motivasyon Konuşmacısı
 
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
Sevil Eskicioğlu Özkal




2016-07-10
Kontrol Etme Arzusu: İlişkilerin En Büyük Düşmanını 4 Adımda Dönüştür
İlişkilerin en büyük düşmanı “kontrol etme” arzumuz.
Evet, iş yerinde işimize yarayan, günlük hayatın koşturmasında ve üzerimizdeki birçok sorumluluğu yerine getirirken bize kolaylık sağlayan bu özelliğimiz ilişkilerimizin en büyük düşmanı.
Peki “Neden?”
Bir erkek ilişkide en çok ne ister biliyor musunuz? Peki, ya bir kadın?
Kadın en çok duygularıyla ilgilenilmesini ister; ilgilenilmek, şefkat gösterilmek… Gözleri dolu doluysa “Neden dolu dolu olduğu” ile ilgili sorulmasını ister, duygularının karşı tarafça “önemli” kabul edildiğini hissetmek ister.
Erkek ne ister?
Erkek saygı duyulmak ister; “düşüncelerine” önem verildiğini hissetmek ister.
Peki biz kadınlar işlerimizi halletmemize yarayan “kontrol etme” alışkanlığımızı ilişkimize taşıdığımızda ne oluyor dersiniz? Erkeğin düşüncelerine önem verilme arzusunu es geçmiş oluyoruz…
Neden kontrol etmek isteriz? Neyi kontrol etmek isteriz?
Aksilik çıkacak diye düşünüyorsak, birşeyler istediğimiz gibi gitmezse diye endişeleniyorsak, güvenmiyorsak kontrol etmek isteriz. Yani kısaca “korkuyorsak” kontrol etme isteğimiz fazlalaşır. Yoksa şöyle bir düşünün; atacağınız adımları attınız ve tüm Dünya sizinle aynı amaçlarla dönüyor. Kontrol etmek aklınıza gelir mi?
Tamam bunu her saniye sağlayabilmek güç, kabul edelim. Ama ilişkilerimizin uzun sürmesini istiyorsak, sevgi dolu bir ilişki istiyorsak bunu ilişkilerimizde sağlamak zorundayız.
“Faturaları yatırdı mı? Önümüzdeki haftanın yapılması gerekenlerini yaptı mı? Bana sürpriz yapacak mı? Araba için gerekli şeyleri yaptı mı?” ….
“Sevil tamam açık açık sormuyorum ama ne yapayım merak ediyorum, çaktırmadan sorsam?”
Burada bahsettiğim şey gizli saklı sor veya hiç sorma; değil. İlişkilerde açık iletişim çok önemli ki, bu da başka bir yazımızın konusu. Burada bahsettiğim şey sen sorsan da sormasan da, eğer onu kontrol etmeye çalışırsan, kaybedersin. Nokta.
Çünkü Erkek, erkek enerjisini yaşatabilmek istiyor ilişkisinde. Senin de ihtiyacın olan ve aslında özünde istediğin “kadın enerjinle” var olmak ilişkinde. Sen kontrol etme enerjini ne kadar yaşatırsan ilişkide o kadar eril enerjiye geçersin. Erkek de bir erkekle değil, bir kadınla birlikte olmak istediği için senden uzaklaşır.
Okurken, ilişkide kontrol etmeye çalıştığın ve sorun yaşadığınız anların aklına geldiği biliyorum. Muhtemelen ardından hemen şu soruyu soruyorsun; “Ok, tamam anladım ama ne yapabilirim, ben yapmazsam o yapmıyor; unutuyor, ben dedim diye öyle oluyor, nasıl bırakabilirim bunu?” Hepimizin özümüzdeki en derin isteğimiz “özgürlük”. Bu nedenle, ona bunu zorlayarak yaptırdığını düşünüyorsan, bir kere daha düşün derim.
Peki ilişkin için ve kendi mutluluğun için bunu nasıl değiştirebilirsin?
1.     Adım: İsteklilik
Öncelikle her türlü değişim için ilk olarak “niyet” çok önemli. Yani bu davranışın sana, size iyi gelmediğini kabul etmen ve bunu değiştirmeyi istemen. Sonrasında yapacağın şey de diğer adımları takip etmek;)
2.     Adım: Korkunu Fark Et
Onlar üzerinde kısıtlayan, sınırlandıran, onları hapseden bu davranışı değiştirmek için yapmanız gereken sizi nelerin korkuttuğunu bulup o korkularınızdan özgürleşmek. Unutmayın içeride ne varsa dışarıda onu yaşarız. Yani biz kontrol etmeye çalıştıkça daha da çok benzer şeyleri yaşamaya devam ederiz. Bu sırada da maalesef ilişkimizin büyük yaralar almasına da neden olmuş oluruz.
Sor kendine; “neden bunu kontrol etmeye çalışıyorum?”
-“Ya ……. Olmazsa” diye
-O olmazsa ne olur?
-“…….” Olur gibi.
Korkunu bul, fark et.
3.     Adım: Korkundan Özgürleş
Korkularımızı hissetmekten kaçmaya çalışırken aslında onları daha fazla yaşamaya devam ediyoruz. Onu 90 saniye kadar hissedip bırakmak ise dönüştürmeye yardımcı oluyor. Korkunun seni hapsetmesine izin verme ve onu hissedip bırak. Gözlerini kapat, hisset ve sonra bırak. (Veya sana iyi gelen başka bir tekniği kullanarak bırak; EFT, NLP, Meditasyon gibi)
4.     Adım: Sevgiyi Seç
Boşlukları sevmeyiz, bu nedenle dönüştürmeye başladığınız yerde istemediğiniz şeyi bulup bıraktıktan sonra yenisini tanımlamalıyız. Sevgi dolu, paylaşımcı ve beraber büyüdüğünüz bir ilişki sizin hakkınız. Ve sevgi dolu, kadın enerjinizi özgürce yaşadığınız bir ilişki için; öncelikle kendinize karşı sevgi dolu olmalı ve içinizdeki kadın enerjinizi yaşatmalısınız. 3. Adımdaki bırakmayı yaşadıktan sonra kendinizi beyaz bır ışıkla doldurduğunuzu vizyonlayın ve sevgiye kendinizi açın.
Sonra mı?
Korku yerine sevgiye izin verdikçe, sizin manyetik sevgi enerjinizin ilişkinizde yaratacağı mucizelere şahitlik edin ve tadını çıkarın.
Düşüncelerinizi, yorumlarınızı ve varsa sorularınızı duymayı çok isterim. Bana yazın!
İçimdeki Tanrıça ve Korkularından Özgürleşmek eğitimleri, Yaşam Koçluğu seansları hakkında daha fazla bilgi için bana yazabilirsiniz.
Sevgilerimle,
Sevil Eskicioğlu Özkal
Yaşam Koçu ve Motivasyon Konuşmacısı
 
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
 
Sevil Eskicioğlu Özkal




2016-06-27
İstediğiniz İlişki İçin Dikkat Etmeniz Gereken 3 Şey
"İlişkiler en iyi spiritüel öğretmenimizdir"
Bu cümleyi içselleştirdikçe, ilişkilere bakış açınız 90 derece değişecek, garanti ediyorum. Ve artık ilişkileri hata/ yanlış/ başarısızlık diye görmeyi bırakacak; zorlandığınız noktalarda kendinizi kurban gibi hissetmek yerine durumu değiştirmek için içsel olarak neyi değiştirmeniz gerektiğine bakacaksınız.
Gelin bunu biraz daha açalım.
(1) Evren, birbirinin gelişimine en iyi hizmet edecek şekilde kişileri bir araya getirir.
Bunu yanlış anlamayalım. "Aaa, tamam bu benim gelişimime yardım ediyormuş" diye sizi aldatan kişiyle birlikte olmaya devam etmek zorunda değilsiniz. Ama eğer böyle birlikte karşılaştıysanız onun sizdeki hangi yaralarınızı yansıttığını fark edip, yaralarınızı iyileştirip, olmasını istediğiniz ilişkiye doğru yönelmek için bu müthiş bir fırsat. Bunu fark etmeye açın kendinizi. Çünkü egonuz kabul etmeyip sadece karşı tarafa saldırmayı, suçlamayı seçecek olsa da değişim istiyorsanız önce "içeride değişim yapmanız" gerektiğini hatırlayın ve aynı plağın çalmaya devam etmemesi için, yeni plağı seçin.
(2) Herhangi bir durumu engelleyen tek şey, onu vermiyor oluşunuzdur.
1. maddeyle ilişkili olarak;
A Course in Miracles şunu der: "Herhangi bir durum/şey hayatınızda yok ise, bunun sebebi onu sizin vermiyor oluşunuzdur."
İngilizceden çevirisi biraz havada kalıyor. Örneklendirmeme ne dersiniz?
İlişkinizde "ilgi görmüyorsanız", "sevgi görmüyorsanız", "takdir edildiğinizi hissetmiyorsanız", "yardım almıyorsanız" veya siz almadığınızı hissediyorsanız, bilin ki aslında siz bunları kendinize vermiyorsunuz.
Siz kendinizi seviyor, kendinize ilgi gösteriyor, kendinizi takdir ediyorsanız; bunları da çevrenizden göreceksiniz demektir. Karşınızdaki bunu vermeyecek biriyse; ya değişecek ve sevgi gösteren, ilgi veren biri olacaktır veya hayatınızdan çıkıp sevgisini gösterebilen biri hayatınıza girecektir. Evrensel kural bu; yerçekiminin istisnası olmadığı gibi, ilişkiler için de bu kuralın istisnası yoktur. 
Bir dahaki sefere ilişkinizde şikayet ettiğiniz böyle bir durum olduğunda bu yazımı hatırlayın ve kendinize sorun: "Bir dakika, onun bana yardım etmediğini söylüyorum ama ben kendime yardım ediyor, kendimi öncelik sıralamasında öne koyuyor muyum?"
(3) Karşınızdakinde tahammül edemediğiniz şey, sizin gölge tarafınızdır.
Karşınızdaki kişide en çok sinir olduğunuz özellikler, sizi en çok zorlayan noktalar sizin gölge taraflarınızdır. Bunu kabul etmek zor gelebilir, anlıyorum, fakat sizde olmayan birşeyi tanımlayamazsınız, göremezsiniz.
Bu gölge taraf konusunu biraz daha açıklayayım:
Örneğin; karşınızdaki kişinin gösteriş meraklısı, tembel veya dağınık olduğunu düşünüyorsunuz. Size sizi sorsam, muhtemelen kendinizi "mütevazi, çok çalışkan ve çok düzenli" olarak tanımlayacaksınız. 
Peki o noktada olmak için çok mu bedel ödüyorsunuz? "Çoook çalışkan" olmak için çok mu kasıyorsunuz? Veya aslında kendinizi insanlara tanıtmak, takdir ettiklerinde biraz da olsa şımarmak istiyor ama "mütevazi"liğiniz bozulur endişesiyle kendinize izin mi vermiyorsunuz? Evren size "sizde var olan" fakat kendinize yaşatmadığınız, kabul edemediğiniz tarafınızı gösteriyor; en yakınınızdaki aracılığı ile.
Size tembel olun, gösteriş meraklısı olun diye söylemiyorum. Fakat Dünya'da bunların da olduğunu, belki sizin de isterseniz 3-5 gün tembellik yapabileceğinizi kabul edin. Siz onlara direndikçe, "asla dağınık olmamalıyım" dedikçe önünüze direndiğiniz özellikler daha çok geliyor; çünkü unutmayın Carl Jung'ın da söylediği gibi "Direndiğimiz şey varlığını devam ettirir."
İlişkilere spiritüellik ve kişisel gelişim başlığında biraz farklı baktık bu yazıda. 
Düşüncelerinizi, yorumlarınızı ve varsa sorularınızı duymayı çok isterim. Bana yazın.
Sevgilerimle,
 
Sevil Eskicioğlu Özkal
Yaşam Koçu ve Motivasyon Konuşmacısı
 
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
Sevil Eskicioğlu Özkal




2016-06-20
Gerçek Mutluluk İle Tanış: "Sen Okyanusun Bir Parçasısın"
2015 yılı hayatımın en önemli dönüm noktası oldu...
Amerika'ya taşınmam, evlenmem, işimi değiştirmem değil; çok daha farklı bir şeydi, bunun sebebi: "İlk defa meditasyonu gerçek anlamda deneyimlemeye başlamıştım."
2012 yılından beri Kundalini Yoga ve Meditasyonuna ilgi duyuyor ve derslerde meditasyon kısmını çok seviyordum, fakat bu başka birşeydi.
-İlk defa, korku hissettiğimde kendi gücüme dayanmanın dışında başka birşeyden destek almaktan bahsediyorum.
-Nasıl yapacağımı bilmediğimi düşündüğüm anlarda yol göstermesi için sormaktan ve dinlemeye hazır olmaktan bahsediyorum.
-Endişe, stres veya acı hissettiğimde, bunlardan özgürleşip "güven" duymaya başlamaktan bahsediyorum.
Şunu anladım: Yıllardır ben onunla konuşmuşum, yazmışım, sormuşum, istemişim. İsteklerimi iletmişim, bazen "beni destekliyor", bazen "istediğimi vermiyor" gibi hissetmişim. Ama aslında en derinde hep ikimizi farklı görmüşüm.
Ben buradayım, O orada diye düşünmüşüm.
Kısacası kendimi "Evren"in dışındaki bir parça olarak görmüşüm ve yalnız hissetmişim.
İşte benim için spiritüellik bu. Ruhumla buluşmam, ruhum aracılığı ile Evren'le buluşmam, onun desteğini hissetmem, onun parçası olduğumu ve onun da benim bir parçam olduğunu hatırlamam.
6sı New York Times Best Seller, 11 kitabın yazarı Marianne Williamson'ın çok güzel bir okyanus örneği vardır: Ben bir dalgayım, koskoca okyanusun bir parçası olan dalgayım.
Onunla bütün olduğumda kendimi "Arkamda koskoca okyanus var" diye güvende hissediyorum, "Ben hareket ederim, o da benimle beraber hareket eder" diyebiliyorum. 
Kendimi sadece bir dalga olarak gördüğümde (ego) ise; diğer dalgalar bana zarar verebilir, incitebilir diye korkuyorum.
Güzel haber; bizim unutmuş olmamız, gerçek varlığımızı yani okyanusun parçası olduğumuz gerçeğini değiştirmiyor. Ve eğer korkularımızdan özgürleşmek, istediğimiz hayatı yaşamak, Evrenin sürekli olarak sunduğu bolluk, bereket, aşk (sevgi) ile buluşmak istiyorsak; o okyanusun parçası olduğumuzu hatırlamanın ve onun desteğini almanın zamanı geldi.
Nasıl mı?
Meditasyon ile. Gözlerinizi kapatıp, nefes alıp verişinizi dinleyerek. Hissederek. Kalbinizle anda kalarak.
5 dakikanızı ayırın. Sessiz bir ortamda, gözleriniz kapalı, easy pose da (bağdaş kurup, sırtınız dik), derin nefes alıp verin.
Eğer "zihnimi susturamıyorum" diyenlerdenseniz, "rehberli meditasyonlar" ile başlayabilirsiniz. İsterseniz sizler için oluşturduğum ücretsiz sabah meditasyonunu www.meditasyonum.com dan indirerek; bu yazıyı okurken sizi içine çeken, o tanıdık gelen hisle buluşabilirsiniz. Unutmayın, siz okyanusun parçasısınız!
Sevgilerimle,
Sevil Eskicioğlu Özkal
Yaşam Koçu ve Motivasyon Konuşmacısı
 
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
Sevil Eskicioğlu Özkal




2016-06-09
Davranışlarını Değiştir, Hayatını Değiştir: Başarılı ve Zengin Kişilerin 13 Ortak Alışkanlığı
Siz de benim gibi biyografi okumayı sever misiniz? Hayran olduğum, beğendiğim, başarılarını takdir ettiğim kişilerin yolculuklarını okumak, onların geçtikleri aşamaları ve sonrasında geldikleri noktaları öğrenmek bana hep “ilham” verir. Sonra da onların bunları “nasıl” yaptıklarını anlamaya çalışırım.
Sizinle son zamanlarda okuduğum ve bana çok ilham veren bir listeyi paylaşmak istiyorum: Kendi çabalarıyla milyoner olmuş kişilerin ortak alışkanlıkları.
Okuduktan sonra düşüncelerinizi paylaşmak ister misiniz? Hangi alışkanlıklar size ilham verdi, uygulamayı düşünüyorsunuz hatta başladınız:)? Hangileri sizin de şu anda alışkanlığınız ve faydasını görüyorsunuz? Duymak (okumak) için sabırsızlanıyorum! Aşağıdan paylaşabilirsiniz.
Thomas C. Corley, kendi çabalarıyla dolar milyoneri olmuş 177 kişinin günlük alışkanlıklarını araştırmış ve “zengin alışkanlığı” dediği terimi oluşturmuş.
“Araştırmamda, günlük alışkanlıkların hayatta “başarılı” veya “başarısız” olmak üzerinde nasıl etkisi olduğunu keşfettim” diye söyleyen Thomas, “Alışkanlığını Değiştir, Hayatını Değiştir” isimli kitabını hazırladı. “Alışkanlıklarla ilişkilendirebileceğimiz bir etki-tepki var. Alışkanlıklarımız “varlıklı, fakir, mutlu, üzgün, stresli, sağlıklı, sağlıksız, iyi ilişkilere sahip, kötü ilişkilere sahip” olmamızın sebebi” diye özetliyor. Ben de katılmadan edemiyorum. Mahatma Gandi'nin de söylediği gibi:
“Söylediklerinize dikkat edin; düşüncelere dönüşür… 
Düşüncelerinize dikkat edin; duygularınıza dönüşür… 
Duygularınıza dikkat edin; davranışlarınıza dönüşür… 
Davranışlarınıza dikkat edin; alışkanlıklarınıza dönüşür…
Alışkanlıklarınıza dikkat edin; değerlerinize dönüşür…
Değerlerinize dikkat edin; karakterinize dönüşür…
Karakterinize dikkat edin; kaderinize dönüşür…”
Evett haydi şimdi bakalım neymiş bugünden itibaren geliştirmeye başlayabileceğimiz “zengin alışkanlıkları” (kendi çabalarıyla milyoner olmuş kişiler diye uzun uzun yazmamak yerine, okumakta kolaylık olması için kısaca zengin kişiler diye yazacağım):
1- Düzenli okurlar
Eğlenmekten çok eğitilmeyi tercih ediyorlar. Zengin kişilerin %88’I günde 30 dakika veya daha fazlasını okumaya ayırıyorlar. Okudukları kitaplar çoğunlukla “başarılı kişilerin biyografileri, kişisel gelişim kitapları ve diğer eğitime yönelik kitaplar”. 
2- Spor yapıyorlar
%76’sı hergün 30 dakika veya daha fazla egzersiz yapıyor; kardiyo, yürüyüş, bisiklet sürmek gibi. Biliyorsunuz spor yapmak sadece beden için değil, beyin için de çok önemli bir aktivite;)
3- Diğer başarılı insanlarla vakit geçirirler
“Sıkça iletişimde olduğun insanlar kadar başarılısın” sözünü duymuş muydunuz daha önce? Düşün ve Zengin Ol kitabının yazarı Napoleon Hill’in de, Steve Jobs’un da tekrarladığı bu öneriye önem verin.
4- Kendi hedeflerinin peşinden koşarlar
Kendi hayallerinin peşinden koşmak insana en uzun vadeli mutluluğu kazandıran eylemdir. Birçok kişi başkalarının hedefleri, hayalleri ve yönlendirmelerine göre yaşasa da, zengin kişiler kendi hayallerini tutkuyla belirleyen ve tutkuyla peşinden giden kişilerdir.
5- Sabah erken uyanırlar
İşte benim de uygulamaya başlama kararı aldığım madde;)
Kendi çabalarıyla milyoner olmuş kişilerin %50’si işgünleri başlamadan 3 saat önce uyanıyorlarmış. Toplantı trafiği başlamadan, çocuğu okula götürmek için evden çıkmadan, trafiğe kendini atmadan önce; yani bölünmeden önce, hayata başlamak için yapılan bir strateji. Çünkü belki farkındasınız belki farkında değilsiniz ama bu tip bölünmeler bilinçaltımıza “hayatımın kontrolü bende değil” mesajını iletiyor. Ne kadar önemli değil mi? Halbuki bölünmeden önce erken uyanıp yapmak istediğiniz birkaç adımı attığınızda “özgüveniniz” yükselip, hayatınızın kontrolünü elinizde tuttuğunuza dair inancınız pekişiyor.
Şimdi erken uyanmak hakkında ne düşünüyorsunuz?:)
6-  Birden fazla gelir kaynakları vardır
Bu konu başlı başına sayfalarca üzerinde yazılabilecek bir madde, biliyorum. Fakat, kendi çabalarıyla milyoner olmuş kişilerin %65’inin en az 3 farklı gelir kaynağı olduğunu bilmekten de zarar gelmez değil mi? ;)
7- Mentorları vardır
“Mentor/Koç un olması varlık birikimi elde etmenizde sizin için süreci hızlandırır” diyor Thomas. “Başarı mentorları sizi sadece pozitif anlamda etkilemekle kalmaz aynı zamanda düzenli olarak size öğreterek de yardımcı olurlar”.
8- "Pozitif"tir;)
Farkındalık ve farkındalıkla birleştirilmiş “pozitif” bakış açısına sahip olma seçimi, başarılı insanların ortak özelliklerinden biridir.
9- Sürüyü takip etmezler
İtiraf edelim hepimiz bir grubun içerisinde kendimizi daha güvende hissederiz ve alışıldık olanın dışında birşey yapma düşüncesi bizleri ürkütür. Fakat bu korkuyu aşamaz, öne çıkıp başarısız olmaktan korkarsak, daha doğrusu “denemeye bile korkarsak” başarı mümkün olamaz. Dışlanmaktan, başkaları tarafından anlaşılmamaktan, farklı şeyler söylemekten korkmayın. Başarılı insanların yaptığını yapın: “Kendi sürülerinizi (gruplarınızı) oluşturun”. Başarılı insanlar liderlik eder ve başkalarının da onlara katılmasını sağlarlar, onlara alan tutarlar. Ruhunuzu dinleyin ve kendinize güvenin.
10-  Görgü kurallarını bilirler
Teşekkür notları yazmak, önemli günlerde yer almak, davetlerde uygun giyinmek. Açık bir madde, değil mi? ;)
11- Başkalarının başarılı olmalarına yardım ederler
İşte bayıldığım bir madde daha! :)
“Başarı odaklı kişilerin hayallerine yardım etmek size de başarıya ulaştırır” diyen Thomas vurguluyor; “Başarı odaklı kişilerden oluşan bir takımınız yoksa, başarılı olamazsınız”.
Ama tabii ki burada bir noktayı atlamayalım; herkese yardım etmek veya hiç kimseye yardım etmemek diye iki uca gitmiyoruz. Optimistik, hedef odaklı, pozitif ve başarı için çabalayan kişilere yardım etmek, konumuz:)
12- Her gün 15-30 dakikalarını “sadece” düşünmeye ayırırlar
Günlük hayatın koşturmasına dalıp sürekli olarak “to-do list/yapılacaklar listesi” üzerinden hayatı yaşamak yerine, her gün böyle bir zamanı kendimize ayırmak “yaratıcı” fikirleri fark etmemiz açısından çok önemli; başarılı olmak istiyorsanız, günlük alışkanlık haline getirmek gereken bir madde.
Ve
13- Geri bildirim alırlar
“Eleştirilme korkusu” sebebiyle geri bildirim almaktan kaçınıyoruz, fakat geri bildirim almak “neyin işe yarayıp/yaramadığı” konusunda bilgi sahibi olmak için çok önemli. “İyi veya kötü” geri bildirim almak ilerlemeye yardımcı olan bir adım;)
Evet nasıl buldunuz listeyi? Hangi maddeleri okurken, "Evet ya ihtiyacım olan bu, buna başlamalıyım" dediniz? Duymayı çok isterim. 
 
Daha az kork, Daha çok SEV ve Daha fazla İZİN VER
Sevgilerimle,
 
Sevil Eskicioğlu Özkal
Yaşam Koçu ve Motivasyon Konuşmacısı
 
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
Sevil Eskicioğlu Özkal




2016-05-27
Mutlu Hissetmeye Hazır Mısın? Korkularından Özgürleş
"Neden korkuyoruz?"
Ya da merak ettiğiniz asıl soru "Nasıl korkmayız?" değil mi?
Gelin o zaman önce "korku"nun nasıl hayatlarımıza girdiğine ve bizi nasıl kontrol ettiğine bakalım.
Küçükken yürümeyi öğrenmeye başladık, düşe kalka ayakta durabiliyorduk. Sonra bir anda "Aman çocuğum dikkat, düşersin!" cümlesini duyduk. Not ettik, "Düşmemem gerek”. Belki düşmenin anlamını biliyorduk, belki de bilmiyorduk. Ama galiba kötü birşeydi, uzak durmalıydık.
Sonra biraz daha büyüdük, yavaş yavaş üzülme, acı çekme kavramları girdi hayatımıza.
"Afferim benim kızıma hepsi pekiyi" diye duyduk, üstüne öpüldük, koklandık. Hemen not aldık: "Notlarım iyi olursa beni severler" ama sadece bunu not almadık, farkında olmadan"Notlarım iyi olmazsa beni sevmezler" i de ekledik hafımıza.
Ve farkında olmadan "sevgi"yi, en temel gerçeği, yaşamın en gerçek en güzel duygusunu "hak etmemiz gereken", "şarta bağlı olan" bir duygu olarak tanımladık.
Sonra da korktuk! Ya sevmezlerse? Ya başarısız olursam? Ya istediğim gibi gitmezse?...
Bir oyuncağımız oldu, ilk oyuncağımızdı yanlışlıkla kırdık, “kaybetmek” duygusuyla tanıştık; çok üzüldük. O yaşta o üzüntümüzü iyileştiremedik, not aldık: “Ben elimdekini kaybederim, hata yaparım. Bir daha böyle acı çekmemek için birşeylere bağlanmayayım ve hata yaparsam üzülürüm” diye.
Yalnız kalmaktan, üzülmekten, acı çekmekten, hayal kırıklığı yaşamaktan, kaybetmekten, suçlu hissetmekten korktuk…
Ve bu korkularımızı iyileştirmediğimiz, onlardan özgürleşmediğimiz sürece onlar bizim sınırlarımızı belirlemeye başladı ve "Mutsuz olduk"!
-Yeni bir ilişki istedik fakat  “Ya bu adamla da şimdi yürümezse” seslerini duyduk ve şans vermedik;
-“Bu iş yerinde herkes çok iddialı, başarısız olursam” diye korktuk ve o çok istediğimiz görüşmeye gidemedik, ya da gittiğimizde korkudan gerçek kapasitemizi gösteremedik;
-“Başarısız olursam beni sevmezler” diye korktuğumuz için işleri hep stres altında yaptık. Bu nedenle kapasitemizi yansıtamadık, işlerimizi büyütemedik, daha çok para kazanamadık...
Yani o eski hislerin hapsinden çıkamadık ve:
Korktukça elimizdekine daha çok sarılmaya çalıştık, onları kaybetmemeliydik!
Bizi çağıran hayallerimize yönelemedik çünkü gerçekleşmemesi halinde acı çekeceğimizden korktuk!
Daha önceki ilişkilerde üzüldük diye "bütün erkekler böyle" diye genellemeyi seçtik, kendimizi kapattık… 
Kısacası "korktuk".
……
Ben bu döngüden çıktığımda GERÇEK MUTLULUĞU ve ÖZGÜRLÜĞÜ buldum! İstediğim eş, istediğim iş, istediğim hayat;)
"Korkularımı fark edip, onların yerine SEVGİyi seçtikçe DAHA MUTLU BİR SEVİL ile tanıştım!
Ben yaptım, siz de yapabilirsiniz!
"Korkunuzdan özgürleşin, sevgi frekansında yaşayın ve Mucizelere İzin Verin!"
Korkulardan Özgürleşip Mucizelere İzin Vermek için 7 Haziran’da online olarak gerçekleştireceğim eğitime katılabilirsiniz. Eğitim hakkında bilgi almak için www.sevileskicioglu.com ‘u ziyaret edebilir, sorunuz var ise bana iletebilirsiniz.
Daha az kork, Daha çok SEV ve Daha fazla İZİN VER
Sevgilerimle,
 
Sevil Eskicioğlu Özkal
Yaşam Koçu ve Motivasyon Konuşmacısı
 
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
Sevil Eskicioğlu Özkal




2016-05-21
Mucizeleri Yaşamanın İlk Adımı: Ne İstediğini Belirlemek
Hayatımızda mucizeler istiyoruz, Evrenin bize yardımını bekliyoruz. Peki ne istediğimiz konusunda net miyiz? Şu anda sihirli değneğiyle bir peri belirse ona isteklerimizi sıralayabilir miyiz?
Haydi gelin hedeflerinizi bir daha hatırlayın, değişiklikler yapın hatta yeni hedefler ekleyin. Ne dersiniz? Hazır mısınız? Haydi başlayalım!
İlk soru: Ne istiyorsunuz?
Hedeflerinizi yazarken sadece 2016 için sınırlamak zorunda değilsiniz, şu anda  "hayatınızda neler istiyorsunuz" yazın;)
Birçok kişi, ne istemediğini, nelerden hoşlanmadığını, nelerin canına tak ettiğini sıralar; fakat “NE İSTEDİĞİ” kısmına gelince bir sessizlik olur. Aslında çoğunlukla vardır içimizde o istekler. Ama nedense dillendiremeyiz bile. Neden? Biz isteklerimizin arkasında duramaz, cesaretle söyleyemezsek, Evren nasıl bilip bize onları getirecek? Evren ağzımızdan çıkan herşeyi bir hedef olarak algılıyor ve onun için "negatif" diye birşey yok. Yani; ne istemediğimizi söylediğimizde, biraz daha o istemediğimiz şey hayatımızın içinde olmaya devam ediyor.
O zaman "hedefleri belirlerken" nelere dikkat etmelisiniz?
1- Yazmak
Yapılan araştırmalar en iyi öğrenmenin Yazmak, Görmek ve Dinlemek eylemlerinin bir arada gerçekleştirildiği faaliyetler sırasında olduğunu göstermektedir. Hedeflerinizi "yazın" ve kendinizi bu hedefe adadığınızı, kanıtın da bu olduğunu kendinize gösterin.
Hedefinizi somutlaştırın
2- Pozitif İfade
Yukarıda da bahsettiğim gibi bilinçaltı negatif anlamaz, bu nedenle “Yalnız olmak istemiyorum” dediğinizde kendinize daha fazla “Yalnız olmak” ı; “Borçlarım bitsin istiyorum” dediğinizde de daha çok “Borçlu olmak” durumlarını çektiğinizi unutmayın.
Amacınıza ulaştıracak hedeflerinizin POZİTİF ifadeler olduğundan emin olun. 
3- Spesifik Olmak
Net, ölçümlenebilir ve size özel hedef seçin. 
Bu örneği vermeyi çok severim:
Açsınız ve salata yemeye karar verdiniz. Eğer salatanızı nasıl yapmak istediğiniz net değilse markete gittiğinizde belirli durumlar yaşarsınız;
-Sağa sola bakar rüzgar nereden eserse seçimlerinizi yaparsınız,
-Vakit kaybedersiniz çünkü ne aradığınızı bilmiyorsunuzdur,
-O anda birşeyler alırsınız ama eve gelip salata yapmaya başlayınca sizin sevdiğiniz salata ile alakası olmadığını fark edersiniz  vs vs vs…
Ne demek istediğimi anladınız.
Spesifik ve Net hedef, sizi yolunuzda tutacak, o fırsatları önünüze getirecek ve sizin seçimlerinizi hizalı gerçekleştirmenizi sağlayacaktır.
4- Heyecanlanmak
Eğer yazdığınız hedefler sizde kalp çarpıntısı, karnınızda heyecan kasılmaları, enerjik hissetmek, biraz korku duymak gibi durumlara yol açmıyorsa silin gitsin. Ya o hedef çoktan olmuştur veya sizin istediğiniz bir şey değildir. Aileniz istiyor diye "evlilik" veya bütün arkadaşlarınız terfi aldı diye "terfi" istemek... Yazsanız bile sizin isteğiniz değil ki! Sizi motive etmeyecek ki! O değişim direncini aşmanıza, o hedef için uğraşmanıza değecek bir HEDEF olmalı:
Yazdığınız hedefler “SİZİN HEDEFİNİZ” olmalı!
Bu adımları her hedef çalışması için uygulayabilirsiniz; iş, para, ilişki, yetenek, duygu…
Sonrası mı?
Adım atıp, hedefinize ulaşmanızda faydası olacağına inandığınız aksiyonları almak. Yeter ki siz niyetinizi belirleyin ve bir adım atın!
Yogi Bhajan' ın da söylediği gibi "Zaman geldiğinde, başlayın, baskı ortadan kalkacaktır"*
Daha az kork, Daha çok SEV ve Daha fazla İZİN VER
Sevgilerimle,
 
Sevil Eskicioğlu Özkal
Yaşam Koçu ve Motivasyon Konuşmacısı
 
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
 
*Original: "When the time is on you, start, and the pressure will be off."
Sevil Eskicioğlu Özkal




2016-05-09
İsteğine Daha Hızlı ve Kolay Ulaş!
Hayatınızda olmasını istediğiniz şeyleri yaratabilmek için “hayal etme” yeteneğinizi kullanmaya "Vizyonlama" denir. (Shakti Gawain)
Mutlu ilişki, severek çalıştığınız iş, araba, daha çok para, daha güzel hissetmek, daha cesur hissetmek, daha huzurlu hissetmek, uzun zamandır çalıştığınız projeyi tamamlamak, başarılı sunum yapmak veya geliştirmek istediğiniz bir yetenek…
Ne isterseniz isteyin, vizyonlama yapmak size kapıları açacaktır.
Bu tekniğin çalışma mantığını çekim yasası ile açıklayacak olursam; birşeyi vizyonlamaya başladığınızda, enerji düzeyiniz yükselmeye başlar. Kendinizi hayalinizdeki kişi olarak görmeye başlarsınız ve değişen frekansınıza bağlı olarak hayatınıza o kapsamdaki olayları, kişileri çekmeye başlarsınız. Eğer pozitif bilim açısından kanıt isterseniz, “beynin gerçek olanla gerçekmiş gibi olana aynı ya da benzer ölçüde tepki verdiği” kuralını hatırlayın. 
İstediğiniz bir fiziksel hareketi daha kolay öğrenmek için (dans, spor gibi); istediğiniz davranış modelini hayata geçirmek için (topluluk önünde konuşma, özgüven artışı gibi) veya hayal ettiğiniz işi, ilişkiyi, arabayı yaratmak için… Sınır yok, vizyonlama emrinizde. 
İşte Vizyonlama Sanatı’nın 7 Kuralı:
1- Günde 1 kere uygulamak
Vizyonlama hayal etmektir; fakat püf noktası, bilinçli bir şekilde Evren'e isteğinizi iletmek, enerjinizi isteğinizle aynı noktaya çıkartmaktır. Talebiniz Evren tarafından alındıktan sonra bütün gün hayal dünyasında yaşayıp Evren'in önünüze getirdiği fırsatları kaçırmak istemezsiniz.
2- 5-10 dakikayı geçmesin
Daha uzun süre uygulamak ne Evren'in size isteğinizi daha hızlı getirmesini  ne de sizin ne kadar çok istediğinizi daha çok anlamasını sağlayacak.
Tam tersi daha uzun süre yapmaya çalıştığınızda dikkatiniz dağılacak, "NASIL" ına takılacaksınız ve amacınız isteğinizle hizalanmakken kendinizi "Neden olamayacağı" hikayelerini düşünürken bulacaksınız. 
Başlamadan önce alarmı ayarlayın; 10 dakikadan fazla sürmesin.
3- Detayları görün
Hayalinizi yaşıyorsunuz; nasıl bir ortamdasınız, yanınızda kimler var, nasıl giyinmişsiniz, müzik var mı veya bir koku? Detaylarla kendinizi tamamen o anı yaşayan versiyonunuza götürün: Sevgilinizle beraber restaurantta keyifle yemek yerken; yeni işyerinizde çalışırken veya yeni arabanızı kullanırken.
Üzerinizde nasıl bir kıyafet var, nasıl yürüyor, nasıl konuşuyorsunuz. Yanınızda kim var, neler konuşuyorsunuz… 
4- Hissetmek
Şimdi nasıl hissettiğinizi fark edin; keyifli, heyecanlı, kıpır kıpır...
Eğlenceli ve mutlu!
Hisleriniz enerji seviyenizi ve frekansınızı yükseltmek için en önemli katalizörler.
5- Kendinizi resme dahil edin
Vizyonlamayı yaparken film izliyormuşsunuz gibi olmasın; filmin içindeymişsiniz gibi olsun! O gördüklerinizi yaşayın. Ellerinizi görün, ayağınızdaki ayakkabıları, sevgilinizin, arkadaşlarınızın veya yöneticinizin sizinle nasıl konuştuğunu, size nasıl baktığını hissedin.
6- Sonuca ve sonrasına odaklanın
Örneğin ilişki istiyorsunuz; nerede tanışıyorsunuz, ilk nasıl konuşuyorsunuz... bunları vizyonlamayın. 
Tanışmışsınız, o aşamalar geçmiş, artık "sevgilisiniz" bunu görün. Onunla yurtdışına seyahat ettiğinizi görün, beraber arkadaşlarınızla eğlenceli vakitler geçirdiğinizi.
Veya iş istiyorsunuz; görüşmeleri, davet aldığınızı vizyonlamayın. İş yerindeki günlerinizi hayal edin, arkadaşlarınızla öğle yemeklerine çıktığınızı, işinizi yaparken ne kadar iyi hissettiğinizi görün!
7- Fiziksel olun
Gülümseyin, "Yuppiii!" diye bağırın, kendinizi alkışlayın!
Enerjinizin ne kadar çok değiştiğini hissedin.
BONUS:
Evreni sınırlandırmayın. Vizyonunun sonunda "Bu veya daha iyisi geldiği için teşekkür ederim" diye ekleyin.
Test etmek istiyorsanız, bir isteğinizi seçin ve 21 gün boyunca bu egzersizi yapmaya karar verin.
Ne kaybedersiniz ki?
Tam tersi, hem sizi çok keyiflendireceğini düşündüğünüz hayalinizi 5 dakika boyunca yaşayacaksınız; hem de o 5 dakikalar sizi hayalinizle buluşturacak!
Daha Az Kork, Daha ÇOK SEV ve Daha Fazla İzin Ver
Sevgilerimle,
 
Sevil ESKİCİOĞLU ÖZKAL
Yaşam Koçu ve Motivasyon Konuşmacısı
 
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
Sevil Eskicioğlu Özkal




2016-05-02
4 Adımda DAHA MUTLU SEN!
Bugün sizlerle UCLA tarafından yapılmış olan bir araştırmayı paylaşmak istiyorum. Araştırmanın sonuçlarına göre, mutlu olmak istiyorsanız aşağıdaki 4 alışkanlığı günlük hayatınıza ekleyebilirsiniz:
1- Modunuz düşük hissettiğinizde kendinize “Şu anda neler için şükredebilirim?” diye sormak
Şükretmeye başladığımız anda dopamin salgılamaya başlıyoruz. Dopamin ise;
-Hayattan ve yapılan aktivitelerden keyif almayı sağlıyor.
-Konsantrasyonu arttırıyor.
-Kötü alışkanlık ve bağımlılık sorunlarının çıkmasını engelliyor.
-Yeni şeyleri öğrenmeyi kolaylaştırıyor ve 
-Motivasyonu arttırıyor.
Evet şükretmek dopamin hormonunun salgılanmasını arttırıyor; başka?
Şükrettiğimiz şeyleri düşünmeye başlamak, hayatımızdaki pozitif alanlara odaklanmamızı sağlıyor ve bu basit aktivite bile serotonin salgılanmasını arttırıyor.
Ve güzel bir haber: Bilim adamlarının söylediğine göre; hayat çok zor giderken ve herşey ters gibi geldiği anlarda, şükredecek hiçbirşey bulamadığımızda, “şükredecek şeyleri aramak” bile yukarıdaki etkileri sağlamak için yeterli. 
Haydi bakalım kendimize soralım: “Ne için şükrediyorum?”.
2- Negatif hislerini tanımlamak
Çok kötü hissediyorsunuz; üzgün, panik, kızgın…
Yapılan araştırmaya göre kişilere duygusal ifadeleri yüzlerine yansımış kişilerin fotoğrafları gösteriliyor. Tahmin edeceğiniz üzere kişilerin amigdalalarında hareketlenme gerçekleşiyor (stres ve üzüntü).
Daha sonra deney katılımcılarından o hissi tanımlayıp yazmaları istendiğinde ise amigdaladaki faaliyette düşüş gözlemleniyor.
Bilim adamları aynı deney sırasında, hisleri bastırmanın da işe yaramadığını, tam tersi daha çok zarar verdiğini ispatlıyorlar. Denekler dışarıya iyi gibi görünmeye çalışsalar da, limbik sistemlerinin uyarılmış olduğu hatta normaldekinden daha fazla etkilendiği ölçülüyor. Carl Jung’ın da dediği gibi: “Neye direnirsek varlığını sürdürmeye devam ediyor.”
Sonuç; his yokmuş gibi davranmak işe yaramazken, hisleri tanımlamak, isimlendirmek duygusal tetiklenmeyi azaltmakta büyük fark yaratıyor!   
3- Karar vermek
Bir karar verip, netleştikten sonra hissedilen rahatlık… 
Karar vermek, niyet etmek ve hedef koymak.
Karar vermekte zorlanan, mükemmeli arayan ve kararsızlık arafında kalan biri misiniz? Bakın bilim ne söylüyor: “%100 en iyi kararın peşinde koşma, yeterince iyi dediğini  seç! Mükemmelliyetçiliğin peşinden koşmak, üzerinizde gereksiz stres oluşturur ve o stres yeterince iyiyi seçip hayatınıza devam ettiğiniz zaman olacağınızdan daha mutlu olmanızı sağlamaz." 
Bir karar verdiğimizde ise, beynimiz kontrolün bizde olduğunu hissediyor ve verdiğimiz kararla ilgili aldığımız aksiyonlar süresince de ödüllendirme / takdir hormonu olan dopamin seviyemiz yükselmeye devam ediyor.
Ne dersiniz, arada kaldığınız ertelediğiniz konulara bir daha bakmaya hazır mısınız?
4- İnsanlara Dokunmak
Ben söylemiyorum, bilim söylüyor! (Tabii ki tacizkar anlamda değil)
Hepimizin sevilmeye ve kabul edilmeye ihtiyacı olduğunu kabul ediyoruz, değil mi?
Oksitosin (sevgi hormonu) salgılanmasını sağlayan en önemli yollardan birinin dokunmak olduğunu söyleyen bilim adamları, bunun aynı zamanda fiziksel acıyı da azalttığını ispat etmişler. El sıkmak veya omuza dokunmak bile bu kapsama giriyor.
Peki, “yanımda sarılacak biri yok” diyorsanız, alternatif önerilerini seveceksiniz: Masaj!
Çünkü masaj serotonin salgılanmasını %30 oranında arttırıyor. Aynı zamanda stres hormonlarını azaltırken, dopamin salgısını da arttırıyor. 
-Yüz yüze görüşemiyorum peki telefon? 
—Evet, olabilir.
-Ya mesajlaşmak?
—Üzgünüm:(
Bunu test etmek için; kişileri stresli bir duruma maruz bırakıp sonrasında sevdikleri insanlarla görüşmelerini veya telefonda konuşmalarını istemişler. Sonuç; daha iyi hissetmeye başlayıp, stres seviyelerinde düşüş gözlemlenmiş.
Peki ya sadece mesajlaşanlar?
Maalesef. Sanki hiçbirşey yapmamışlar gibi aynı stres seviyesinde kalmaya devam etmişler.
4 Yöntem
-“Şu anda nelere şükrediyorum?” diye sormak
-Negatif hisleri tanımlamak
-Karar vermek ve
-İnsanlarla yakınlık kurmak
Artık bilimsel olarak ispatlanmış ve mutlu hissetmenizi sağlayacak teknikleri biliyorsunuz.
Uygulamak konusunda neler düşünüyorsunuz? :)
Eğer ilk madde "şükretmek" egzersizini size özel kapalı bir grup içerisinde gerçekleştirmek isterseniz facebook'taki özel "Şükür Maratonu" grubu hakkında daha fazla bilgi için linke tıklayın.
Daha az kork, Daha çok SEV ve Daha fazla İZİN VER
Sevgilerimle,
 
Sevil ESKİCİOĞLU ÖZKAL
Yaşam Koçu ve Motivasyon Konuşmacısı
 
www.sevileskicioglu.com
www.meditasyonum.com
Twitter: @SevilEskicioglu
Facebook: Sevil Eskicioğlu Yaşam Koçu
Sevil Eskicioğlu Özkal




2016-04-25
Doğru Soruyu Sorarak Hayatınızı Değiştirin

Sevil Eskicioğlu Özkal




2016-04-19
Mucizeleri Yaratmak: NYC Hayali Bölüm2
Biz bir durumdan mutsuz olduğumuz anda, bizim için çalışan Evren, çözümü hazırlar. Ondan sonrası artık bizim İSTEDİĞİMİZ şey ve onun frekansıyla hizalanma sürecimizdir.
Biliyorum söylemesi yapmaktan kolay. Hele ki sevmediğiniz bir şartı yaşıyorken sevdiğiniz şeyin enerjisiyle nasıl buluşabilirsiniz???
Örneğin ayın sonunu zor getirirken, finansal olarak bolluk ve bereketi nasıl hissetmeye başlayacaksınız?  
..........
Miami’nin bizim için yürümediği konusunda netleştikten sonra yavaş yavaş peki neresi olabilir düşüncesini hayal etmeye başladım. New York, San Francisco… Zaman içerisinde aslında şehirleri sayarken farkında olmadan yine kendimizi kısıtladığımızı ve çerçeveye odaklandığımızı fark ettim. Aslında önemli olan hangi şehirde yaşadığımız değildi ki! O şehirde nasıl hissettiğimizdi. 
Bir tarafım New York’u gerçekten istersem olacağını biliyordu ama bir tarafım da bunun sorumluluğunu almak konusunda sorularla doluydu.
Söylem olarak “New York’a taşınmayı istiyorum” dememe rağmen, rahat hissetmiyordum. Aklımda hep bir sorgulama vardı:
-Acaba olacak mı?
-Acaba doğru tercih mi?
-Acaba New York'a gittiğimizde mutlu olur muyuz?
-Acaba Miami’yi zorlamamız mı gerekli?
Bu şüphe ve korku enerjisindeyken yine “istediğim şeyin enerjisiyle” buluşamıyorduk...
"Sevgim korkumdan baskın hale gelene kadar"
6 Mart günü bir karar aldım ve eşim ile de paylaştım: "Ben yarından itibaren New York için vizyonlama yapmaya başlıyorum" diye söyledim.
7 Mart pazartesi sabahı ilk gün olmak üzere sabahları meditasyonlarımın arkasından Alicia Keys’ den Empire State of Mind şarkısı ile birlikte vizyonlama yapmaya başladım. Vizyonlama sırasında Wall Street’te yürüyorum, Brooklyn’de köprüyü ve manzarayı izliyorum, metronun çıkışında eşim ile buluşuyorum. O kadar çok vizyonun içindeydim ki, gözümden mutluluktan yaşlar geliyordu.
Vizyonlama egzersizi bile bana doğru yolda olduğumu oraya ait olduğumu gösteriyordu ve vizyonlamanın sonuna şunu ekliyordum: “Ben bu vizyonu New York olarak yaptım ama önemli olan hislerim. Böyle hissettirecek yer neresiyse o olsun” ve bu teslimiyetle birlikte artık o kadar rahattım ki. Biliyordum yeni bir yaratım hikayesi geliyordu.
3 gün sonra, çarşamba günü vizyonlamanın sonuna Evren’e bir sorumu daha ilettim: “Bunun gerçekleşmesi için ne duymamız, kiminle konuşmamız, ne yapmamız gerekiyor göster bize, tamamen sana bırakıyorum.”
Bunun üzerinden 24 saat geçmeden Evren duymamız gereken, öğrenmemiz gerekenleri, yapmamız gerekenleri gösterdi ve New York’a taşınıyoruz!
Adımları hatırlayalım:
1- Ne istemediğini bilmek ve “Ne İstediğinle Netleşmek”
2- O isteğinin frekansına seni çıkaracak egzersizleri uygulamak :Bu örnekte benim vizyonlamayı uygulamam gibi
3- Güvenmek, İzin Vermek ve Adım Atmak:Evren’e bırakıp onun bize göstermesine izin vermem ve o "bizim çizdiğimiz yol olsun" egosunu bir kenara bırakarak onun yolunu görmeye kendimi açmam ve sonrasında da tabii ki önümüze gelen adımı atmamız.
Haydi şimdi ne istediğiniz konusunda netleşin, o gerçekleştiğinde nasıl hissedeceksiniz / nasıl bir siz olacaksınız ve o halinize çıkmak için o frekansı yaşamak için bugünden itibaren neler yapmaya başlayabilirsiniz?
Düşüncelerinizi sorularınızı duymayı çok isterim. Benimle paylaşabilirsiniz.
Evrene ve içinizdeki potansiyele izin verdiğiniz bir hafta olsun.
Sevil Eskicioğlu Özkal




2016-04-16
“NE İSTEMEDİĞİMİ” Biliyorum: NYC Hayali Bölüm1

Sevil Eskicioğlu Özkal




2016-04-15
Kendinize Format Atmaya Hazır Mısınız?

Sevil Eskicioğlu Özkal




2016-04-08
Star Wars'dan çıkarılacak 3 Yaşam Dersi - Dikkat Spoiler İçermez!

Sevil Eskicioğlu Özkal




2016-04-02
Süt İçin Nalbura Gitmeyi Bırak: İsteklerini Doğru Yerde Ara!

Sevil Eskicioğlu Özkal




2016-03-29
Kendinize Bir Hediye Verin: "Meditasyon"

Sevil Eskicioğlu Özkal




2016-03-23
Yeni Bir İlişki İçin Yol Haritası- Sevgi Dolu İlişkiye Giden Yolda Atmanız Gereken 4 Adım
Twitter: @SevilEskicioglu
Sevil Eskicioğlu Özkal




2016-03-19
Mutluluk Bir Seçimdir: "Mutlu Olmak İçin Bırakmanız Gereken 5 Alışkanlık” 

Sevil Eskicioğlu Özkal




2019-05-14
Ambalaj Tüketimi

Güney Güneyan




2019-05-11
Jenerasyon Çatışması
Kuşak çatışması Sümer tabletlerinde de örneğine rastlanabilecek kadar geniş bir zaman dilimini kapsayan ve halen günümüzde dahi çözümlenmesi güç bir evreye yayılan bir süreci kapsıyor. Yazılı tarih bu dünya üzerinde belki de muhteşem olgu! Ve tarih bize gösteriyor ki; binlerce yıl önce dahi on yedi kil tablet parçasından oluşan bir yazıda baba, oğluna okula gitmesi, gayretle çalışması ve sokaklarda gezmemesi için tavsiyelerde bulunmakta ve oğlunun iyice dinlediğinden emin olmak için de söylediği sözcükleri tekrarlatmaktaydı. O günden bugüne değin değişen pek çok şey oldu. Fakat süregelen bu zaman zarfında muhtemelen daha yüzlerce yıl daha sürecek bu kuşak çatışmalarının yansımalarını araştırmak daha çok vakit alacak. 
Sıklıkla duyduğumuz, tanık olduğumuz ya da birebir örneğini yaşadığımız bir kavram olan kuşak çatışmasının sebeplerine dair uzun süredir gözlemler yapılıyor. Bu gözlemler başta yaş farkına paralel olarak gelişen veya oluşan şeyler olarak adlandırılsa da kuşak çatışması aslına bakılırsa pek de böyle değil. Genel olarak çocuklar ve ebeveynler arasında yaşanacağı sanılan durum iki yaşıt yetişkin arasında pek yaş farkı bulunmamasına rağmen de görülüyor. Bunu değişen çevre ve yeni şartlar karşısında alınan reaksiyonlar olarak adlandırabiliriz. Fakat yetişkin bireyler bilişsel olarak yeni davranışlar geliştiriyor olsa da çoğu farklılıklar bireylerin çevreye uyumsuzluktan kaynaklanıyor. 
"Farklı Yaşam Normları Çatışır" 
Genç bireyler, çevreye uyum konusunda kendilerinden bir önceki kuşağa nazaran çok daha aktif ve esnek bir yapıdalar. Gerek ideolojik gerek ise psikolojik olarak bu tüm bulgularda görülüyor. Bu sayede karşılıklı olarak birbirlerinin davranışlarını anlayamamaya kadar giden ve hatta eleştiriyi dahi kaldıramayacak kadar kırılgan ya da saldırgan tavırlar da sergileyenler de çıkabiliyor. Bu farklı yaşam normlarının çatışmasına bağlı olarak çeşitli paradokslar yaşamasına sebep olabilir. Geniş açıdan düşündüğümüzde toplum da bu tür kırılgan yapılara ve duygu durumlarına sahip olabilir. Nitekim çağdaş toplumlarda genç bireylerden birçok şey bekleniyor. Fakat bu beklentiler öncesinde bunları karşılayacak kurallar açıkça belirtilmediği için bu belirsizlik içerisinde yetişkinlerle fikir çatışmalarına düşebiliyor. Bu belirsizliğin meydana getirdiği sonuçlardan biri ve bence en önemli olanı da toplum içerisinde sürekli olarak değişmekte olan değer değişimi örnek gösterilebilir. Belirgin ve keskin hatlarda çizilmemiş değer değişim süreçleri neticesinde ortaya birçok çelişki çıkar. Tahmin edersiniz ki, bu da genç bireydeki kaygı ve benzeri durumları meydana getirir. Fakat bilinmelidir ki; kuralların kişiye koruyucu bir etkisi vardır. Bu durumda kuralların etkisini ve gelecekteki rolünü bilmekte fayda var. Tabii bir de çatışmaların genel sosyo-kültürel nedenleri de... 
"Kuşak Çatışmasının Sebepleri" 
Literatüre göz atacak olursak eğer, iki başlık öne çıkar: bireysel ve sosyal... Eğer genç bireyin kimliğini kanıtlama ihtiyacı var ise bu bireysel, sosyo-kültürel değişmeler sebebiyle çatışma oluyor ise bu da sosyal nedendir. Tabii bunlar ile de sınırlı kalmaz. Kutuplaşmış bir demografik yapı da çatışma sebepleri arasında sayılmalıdır. Bir yanda nüfus oranı giderek artan genç birey nüfusu varken, diğer yanda da ekonomik, toplumsal ve siyasal gücü elinde bulunduran geniş bir yaşlılar grubu görülmektedir. Ki burada da kuşaklar arası çatışma çıkması muhtemeldir. Sebeplerinden biri de genç bireylerin, üniversite ve yüksekokullara gidişi ve ebeveynlerinden daha yüksek kademelere çıkmaları olabilir. Yaygınlaşan eğitim, kitle iletişim araçları bu bilinçlenmede aktif bir rol ve geniş bir etki alanı yaratmaya olanak sağlamıştır.  Bu nedenle bu bilinçlenme, onların yetişkinlerle çatışmalarını arttırmaktadır. Sosyolog Joseph H. Fichter, bu tür sorunların meydana gelişini iki durumda ortaya çıktığını belirtir. Bunlardan ilki, kültürün kabul ettiği değerleriyle insanların gerçek davranışı arasında bir boşluk ya da çatışma olduğu zaman, ikincisi ise elbette toplumda çeşitli alt grupların, alt kültürlerin farklı, birbiriyle çelişen değerleri olduğu an.  
"Düşünce Çoğuldur" 
Toplumsal sosyolojiyi irdelediğinizde düşünsel çatışmanın hayatın her alanında var olduğunu rahatlıkla görebiliriz. Ki bu, düşüncenin çoğul olduğunun da bir belirtisidir. Düşünsel farklılık ve çatışma ortamının yaratılması için farklı jenerasyonlara gerek olmayacağını söylemeli ve aynı jenerasyon içinde de benzeri fikir ve ideoloji farklılığı sebebiyle kuşak çatışmalarının yaşandığının farkına varmalıyız. Asıl sorunun jenerasyon farklılığından doğan çatışma değil, sorunlara yaklaşım ve düşüncelerin doğruluğunun stabilizasyonunun sağlanması da diyebiliriz. Kuşak çatışması söylemi neredeyse tüm toplumlarda dillere pelesenk olmuş bir bahane olmasının yanı sıra, bilinç dünyamızın genişlemesiyle ortadan kalkacak bir sorunsaldır.  
Güney Güneyan




2019-05-09
Merkezileşmek

Güney Güneyan




2019-05-13
Mutlu Olmanın Sırrı
Mutluluk hepimizin peşinde koştuğu, çeşitli yöntemlerle ulaşmaya çalıştığı bir duygu hali. Bazen peşinden koşarken yoruluyoruz bazen minik anların içinde bulup uzun süre ona tutunabiliyoruz. Mutluluk herhangi bir tanıma sığmayacak kadar derin, sadece anların içine sığacak kadar sadedir.
Her şey mutluluk için bir sebep olabileceği gibi herhangi bir şey ondan uzaklaşmamızı da sağlayabilir. Peki ya mutluluğu bu kadar pamuk ipliğine bağlı tutan nedir? Neden bir anda var olup sonrasında sürdürülebilir bir hal değildir?
Mutluluk ile aramızdaki mesafeyi belirleyen en önemli etken mutluluğu dışarıda, başkalarında, nesnelerde aramaktır. İnsanlar iyiliğin ve güzelliğin kaynağının kendisi olduğunu unuttukça mutlu, huzurlu olmak için tüm dikkatini dışarıya verir. Evrensel yasalar gereği kendinde var olduğunu unuttuğun ve dışarıda aradığın hiçbir şey sana gelmeyecektir. Yasayı pozitif hali ile okursak; kendinde var olduğuna inandığın her şey seninledir, yaşaman için hazırdır.
İnsanlar mutlu olmanın tanımında çoğunlukla sevdiklerini ve hayal ettikleri nesne ve durumları kullanırlar. “Çocuklarım iyi olursa mutlu olurum” “Bir sevgilim olursa mutlu olurum” “İstediğim evi / arabayı alırsam mutlu olurum” “Zengin olursam mutlu olurum” gibi cümleleri bolca duyarsınız. Oysa evrensel yasalar “Sen içindeki mutluluğu uyandırıp yaşamaya başladıkça dilediğin her şey sana gelir” demektedir.
Mutluluğu dış şartlara bağladıkça aramızdaki mesafe artar. Aslında mutluluğun derin formülleri yoktur. Mutluluk, mutlu olmak oldukça kolaydır. Sadece olduğumuz gibi olmaya, kendi içimizdeki duyguları dışarıdan özgürleştirmeye ihtiyacımız var.
Kendimizi tanımaktan uzaklaştıkça mutluluktan uzaklaşırız. Neyin bizi mutlu edeceği bilgisini iyi tahlil etmek doğru yolu bulmakta yardımcı olacaktır. Belki zaman içinde mutluluğu yaşayarak değil de beklentileri karşılamak için ortaya koymuş olabiliriz. Örneğin, ailenin aldığı kıyafeti sevmediğin halde üzülmesinler diye sevmiş gibi yaptın. Ya da arkadaşlarınla hiç hoşlanmadığın mekanlarda vakit geçirdin ve onlar seni dışlamasın diye mutluymuş gibi davrandın. Bu ve benzeri birçok olay hepimizin başına geldi. Bazen biz rol yaptık bazen bize rol yaptılar. Önemli olan bu gibi tavırların kişiliğin bir parçası haline dönüşüp dönüşmediğini iyi analiz etmek gerekliliğidir. Düşünelim, neyin mutluluğu en kolay ve sade şekilde içinde yükselttiğini.
Mutluluk içten gelen, kolayca ortaya çıkan bir duygudur. İçten gelen duygular kalp ve ruh ile bağlıdır. Onların kendilerini mutlulukla ifade etmek için kendi olmalarına ihtiyaç vardır. Yaşamın her anı mutluluğu hak eder. Var olduğumuz her an biz de mutluluğu hak ediyoruz. Aldığınız her nefesin, var olduğunuz her anın içinizdeki mutluluğu beslemesi niyetimle ...
Sevgiler
Ebru Demirhan
www.ebrudemirhan.com
Ebru Demirhan




2019-05-07
Huzur İçin
Huzur, sükûnet ve denge insanın altın anahtarıdır. Yaşamımız boyunca huzura ulaşmak için uğraşıyoruz. Çeşitli yollar deniyor, çareler arıyoruz. İçimizden, özümüzden uzaklaşıyor, huzursuzlun içine daha da gömülüyoruz. Ardından huzurun peşine düşüyoruz. Huzurun eksikliği, içimizdeki yücelikten uzaklaşmanın boşluğunu ne yaparsak dolduramıyoruz.
Yaşamın her bir anının tadını çıkarmak, huzuru aktive etmek için gereklidir. Geçmişin acısı ve kederiyle vakit geçirdiğimiz şimdi, geleceğin kaygısı ile yaşamadığımız anlar akıp giderken huzur da elimizden kaçıyor. Her şey “an”dadır.
Şimdi otur ve düşün; istediğin huzur mu huzursuzluk mu? Eğer huzuru seçiyorsan affetmekle başlayalım. Kendini, olan ve olmayanı, herkesi ve her şeyi affedelim. Affedemiyorsan olma sebeplerini anlamaya çalış. Olanın ve olmayanın bir hayrı vardır. Anlayış, huzur yolunun ışığıdır. Olanı ve olmayanı anlamanın ışığının yolunu aydınlatmasına izin vermelisin. Kendini, yaşamı ve diğerlerini anlamaya çalışmak senin anlaşılman için en büyük ilk adımdır.
Hoşgörünün ana vatanında yaşıyoruz. Kendimize besleyeceğimiz minik bir hoşgörü evrenle aramızda kalıcı bir bağ olacaktır. Kendini hoş gören hayatı ve diğerlerini de hoş görmeye başlayacaktır. Ve yine kendini hoş gören daha çok hoş görülecektir. Çok basit bir denklemi var. sen kendi içinde kendine ne veriyorsan hayat da sana onu verecektir.
Huzursuzluğu yaratan sebepler hep dışarıda gibi düşünülmektedir. Oysa içerideki huzursuz durumun yansıması dışarıda kendini ifade eder. Sana açıkça sunulur. Dışımızda gördüğümüz her şey içimizde olanın yansımasıdır. İnsanlardan hangi konuda şikayet ediyorsak içimizde bu konuda ne olduğunu aramalıyız. Hiçbir şey göründüğü gibi değildir. Bu her bir insan için geçerlidir. Göründüğümüz gibi sade ve yalın insanlar olamıyoruz. İçimizde bambaşka bir dünya var ve kendini dışarıda ifade ediyor.
Ruhu duyarak içi düzenlemenin yollarına bakmalı insan. Bunu nasıl yapacağını bilemiyorsa denemeli. Kimi ibadette bulur kendini ve huzurunu kimi kişisel gelişim çalışmalarında kimi doğada. İnsanın seçimleri çok nettir. Akıl huzur istiyorum derken içeride huzursuz birçok duygu varsa gerçek içerideki duyguların etrafında kendine yer bulacaktır.
Kimse suçlu değildir. Herkes “ol”mak için geldi bu dünyaya. Ne istiyorsak onu olmak için geldik. Dünya tarihini kendi gerçeğini ortaya koyanlar yazdı. Dünya tarihinde olmak gerekmez. Arkamızdan bırakacağımız izler kalıcı olsun.
Kendiniz olmak, gerçeğinizi ortaya koymak için hemen şimdi bir şeyler yapmak için çok sebebiniz var. Kendin olduğun noktada huzur zaten seninledir. Huzur dışarıda değil tam olarak içeridedir. Her anınız huzurla gerçekliğinizin birleşimi ile sihirli olsun. Âmin ki öyledir.
Ebru Demirhan.    
 
Ebru Demirhan




2019-04-29
Nazar ve Kötü Enerjilerden Korunmak
Anların, günlerin verimi bozabilecek negatif enerjiler ve nazar diye adlandırdığımız kötü niyetlere karşı korunmanın yollarından bahsetmek isterim sizlere.
Öncelikle nazar ya da negatif enerjiler kişileri neden ve nasıl etkiler bunu anlatayım. İyi ve kötü bütün enerjiler bedenimizin etrafında 2 cm kalınlığındaki aura dediğimiz enerji beden ile yönetilir. Aura temizlenmesi ve iyi bakılması gereken bir bedendir. Kalınlığının ve yoğunluğunun doğru bir şekilde olması gerekir. Olmaması halinde incelir ve gelen enerjileri yönetememeye, süzememeye başlar. Böylece tüm enerjiler bedene ulaşır.
Beden aldığı enerjiye hemen tepki vermektedir. Güzel niyetlerle akan iyi enerjilere neşe, sevgi, coşku gibi tepkiler vermektedir. Diğer tarafta negatif enerjilere ise kızgınlık, enerji düşüklüğü, bitkinlik gibi tepkiler vermektedir. Pozitif enerjilerle yükselir ve iyileşirken negatif enerjilerle düşer ve bitkinleşiriz.
Bazı kişileri zaman içinde kodlayıp “Onun nazarı değiyor” diye zihnimize kazıyabiliyoruz. Kimse nazar dağıtmak için gelmez dünyaya. Diğerlerini böyle etiketlemek ve aslında bir şekilde katılaşmış yargılar oluşturmak, oluşan hatta hiç oluşmayan negatif enerjiyi üstlenmek kişinin işidir. Bu tarz kodlamalar olduğu sürece o kişiden bahsedildiği anda ya da gördüğünüz anda enerji beden korumayı bırakmaktadır. Bunun için öncelikle kodlamaları iptal etmeliyiz. O kişileri görünce enerji bedenle iç sesle “Her şey yolunda, sevgi ile korunuyorum” diyebilirsiniz.
Aurayı yani enerji bedeni sağlıklı tutmak için önce onun varlığını kabul etmek gerekmektedir. Aura resimleri, renkleri ve şekli hakkında internette ve çeşitli kitaplarda detaylı bilgi bulabilirsiniz. Önemli olan onun tanımak ve bilmektir. Varlığını kabul ettiğimiz her şeyi iyileştirebiliriz. Her şey gibi enerji beden de sevgi ile beslendiği zaman harikalar yaratır.
Bilin ve hatırlayın ki, hiç kimse sizin enerjinize siz izin vermeden bir şey yapamaz. “Diğerlerine verdiğin bütün negatif izinleri iptal ediyorum. Bana ait olan tüm enerjiyi ve alanı koruyorum.” Cümlesini kalpten tekrarladığınız sürece tüm izinler iptal olacaktır.
Her gün “Sevgili enerji bedenim, güçlü ve sağlıklısın. Beni sevgiyle sarıyor ve koruyorsun. Teşekkür ederim” demenizi tavsiye ederim.
Sevgilerimle,
Ebru Demirhan 
Ebru Demirhan




2019-04-22
Baş Ağrısının Sebepleri
Şifanın kalbe, kalbin söze, sözün nefese, nefesin bedene, bedenin iyiliğe, iyiliğin güzelliğe açıldığı zamanlarından MERHABALAR … 
Bu hafta birçok insanı andan, şimdiden alan baş ağrılarının kaynakları üzerine yazarak bu konuda farkındalık yaratmaya çalışacağım.
Fiziksel bedenlerimiz ruhlarımızın evidir. Ve bu bedenin tepesinde yani zirvesinde başımız yer alır. Baş bedendeki en üst mevkidir. Bu anlamda başımız yukarıyı, ayaklarınız ise aşağıyı temsil ve ifade eder. Yine baş gökyüzü, ayaklar ise yeryüzü ile ilgilidir. Baş, beyni barındırması nedeniyle akla ve düşünceye ev sahipliği yapar. Ve insanın soyutlama, entelektüel etkinlik mekânıdır. Bu zaten aslında kendi başına bir faaliyeti ve gerilimi barındırır.
Aslında baş ağrılarının altında - organik başka bir etken yoksa - gerilim yatar. Damarlardaki gerilime bağlı daralma, büzülme, genişleme ile ilgili olan bu ağrı boyun, ense ve buradaki kaslarda gerginlik, sertlik, katılık ve ağrıya yol açar. O nedenle aslında BAŞ AĞRISI = GERİLİM denilebilir. Zihnin efendisi olmak baş ağrısının en iyi ilacıdır. Zihne tutsaklık ise, baş ağrısı olarak geri dönecektir.
Baş ağrısının gerilimden farklı dinamikleri de vardır. Baş dediğimiz gibi en üsttedir ve gökyüzüne yani yükseğe daha yükseğe giden yol üstündedir. Baş ağrısının esaslı bir dinamiği de, büyük beklentiler, hırslar ve mükemmellik katılığıdır. Ve bu beklentilerin, hırsların ve katılığın başka insanlara istekler şeklinde yöneltilmesi bu isteklerin karşılanmaması oranında baş ağrısı olarak kendilerini ifade ederler.
İnsanda iki temel merkez vardır; Kalp ve Beyin. Duygular ve düşünceler, hisler ve akıl. İnsanlık, kalpten uzaklaştıkça, beyni kalple dengeleyemez oldukça, hırs, beklenti ve mükemmellik yolunda çırpınmaya başlamış ve de bu yolda yoruldukça baş ağrısı kaçınılmaz olmuştur.
Oysa baş ne kalpten ne de bedenin alt bölgelerinden kopmamalıdır. Bedenin alt bölgelerinden kopan baş, köklerinden yoksun hissedebilir. Ayakları yere sağlam basmadığından aidiyeti azalabilir. Kalpten kopan baş ise, dengesini kaybedip ve amaçla araç, hedefle yolun karışmasına zemin hazırlayarak insanın kaotik ve sahte bir hal içinde kaybolmasına alan açabilir. Burada hem öz değer ve öz saygınlık hem de dışta onay ve kabullenilme sorunları yaşanmaya başlanabilir.
Kendinizde olduğunu düşündüğünüz sebepleri iç sesinizle olumlayarak farkındalığınızı arttırıp ağrıları azaltabilirsiniz. Ağrımadan başınızı hatırlayın, zihnin gücünü teslim edin ve birlikte hareket etme prensibini benimseyin. Beden, ruh, bilinçaltı, kalp, beyin arasında bir efendiye ihtiyaç yok, hepsi eşit oranda güçlü. İç dinamikte uyum ve dengeye niyet etmek de çözmenin yollarından birisi. Konu baş olunca herhangi zamanda söylenen ve hissedilen “Ben merkezimdeyim” cümlesi de sihirli bir dokunuş yapacaktır. 
Sevgilerimle,
Ebru Demirhan
 
Ebru Demirhan




2019-04-15
Güven
Hayata, akışa, olmakta olana güven.Yaşadıklarının seçimin olduğuna ve hep daha iyisini seçme ihtimaline güven.Yaradan’a güven. Seni koruduğuna, yalnız olmadığına ve sevildiğine güven.Aşka güven. Aşkla gelene güven. Aşkın getirdiklerine güven.İfade edebileceğin gerçeğine, ifadenin saflığına ve doğallığına güven.Gerçeğin gücüne güven.Her an, her koşulda gerçeğin tüm çıplaklığı ile var olmasına ve ilahi adaleti yaratmasına güven.Sadeliğin saflığına güven.Özün mükemmelliğine güven.Özün bilgeliğine güven.Yalnızca “ol”ma haline güven.Sevmek ve sevilmek için her türlü donanıma sahip olduğuna güven.Sevilmeyi hak ettiğine güven.Sevginin her an her yerde olduğuna güven.Birliğin gücüne güven.Yaşam enerjine güven.Yaşam enerjinle yapabileceklerine güven.İnancına güven. İnancın şifasına güven.İnandıkça başardığına güven.Her konunun ve durumun halledilebileceğine inan.Niyetin gücüne güven.Gören göz olduğuna güven.Duyan ve bilen olduğuna güven.Hep en iyiyi almanın hak olduğuna güven.Kazancın artmakta olduğuna güven.Sözlerinin gücüne güven.Düşüncenin hasta ettiği gibi şifalandırdığına güven.Her gecenin sabaha, her günün geceye döndüğüne güven.Gece ki, günün diğer yarısıdır; güven.Yapabileceklerinin henüz tasarladıklarından çok daha büyük olduğuna güven.Her tasarladığının evrende onay ve destek ile karşılandığına güven.Sen, sen olalı mükemmelliğin parçası olduğuna güven.Varlığına inan ve güven....Sevgilerimle ….Ebru Demirhan 
Ebru Demirhan




2019-04-08
Aile Dinamikleri
İnsanı ve sorunlarını inceleme başlayan bilimler öncelikle insanı tek olarak ele almıştır. Zaman içinde insanın ve sorunlarının görünenin ötesinde birçok etkenden beslendiğinin farkına varılmıştır. Bu konuda emek veren birçok kişinin, eserin ve çalışmanın etkisi ve desteğiyle Bert Hellinger Aile Dizilimi sistemini Zulu Kabilesi ile yaptığı derin araştırmalardan sonra faydalı bir teknik olarak dünyaya sunmuştur.
Aile Dizilimi, Aile Draması gibi farklı şekillerde adlandırılan tekniğin dinamiklerini paylaşmak istiyorum sizlerle. Her çalışmada çok defalar kullandığım bu tekniğe emek veren herkese sonsuz teşekkürlerimi iletiyorum. İnsanlık için elektriğin bulunması kadar önemli olduğunu biliyorum.
Her birey bir anne ve baba aracılığı ile dünyaya geliyor. Ve o anne ve babaların da anne ve babaları var. Çember hemen büyüyor gördüğünüz gibi. Aile Draması’nda öncelikle ilk çemberle çalışmaya başlarım. Yani her anne ve babası olan (hayatta olmaları gerekmez) insana rahatlıkla uygulanabilen bir tekniktir.
Her gün birçok defa söylüyorum ve söylemeye de devam edeceğim; “Hiçbir şey göründüğü gibi değildir”. İşte görünenin arkasına elimizi uzatabilmemiz ve çözüme ulaşmamız için bize sunulan tekniklerinden birisi de Aile Draması’dır. Birey olmanın gerisinde kocaman bir aile olduğu bilinciyle yola çıkmak çok etkili bir çözüm. Böylelikle yalnız olmadığının da farkına varırsın
Anne ve babamızla birlikte birçok kavram hayatımıza direkt olarak entegre olmaktadır. Uzun yıllarca çocuğun kavramlarını annenin şekillendirdiği savı ile anneler bolca suçlandı. Anne kadar baba, kardeşler, kuşaklar öncesinden bir ata / atalar etken olabilir. Ruhun yaşam amacı seçimi ile üstlendiği bir görevdir; aile içinde sıkışmış, çözülmemiş enerjilerin akmasına aracı olmak. Ruh yaşamda bunu kendisi için yapar, kimse başkasının vebalini ödemez. Evrene faydalı olmanın bir başka yoludur. Bu konu bile tek başına bir dinamiktir.
Dünyada ete kemiğe bürünmemiz için bir anne ve babaya ihtiyacımız var. Onlara şu anın içindeki sevginiz ya da nefretiniz, yaşamınızda birçok konu için engel ya da çözüm olmaktadır. Belki onlarla bir arada olmadan yapamazsınız belki de tam tersi. Ya da annenizle çok keyifli bir birliktelik var iken babanızı görmek bile istemezsiniz. Bu duyguların geri planlarına ulaşmak ve çözmek için var olan Aile Draması tekniği ile tanışmanızı tavsiye ederim. Mutlaka güvendiğiniz bir kişi ile çalışın. Aklınız kadar kalbinize de seslenen birisi olsun.
Anne ile aradaki ilişkiyi düzenlemek para, yaşam enerjisi, almak, beslenmek, erkekler için partner ilişkisi gibi konuların çözümüne zemin olur. Baba ile aradaki ilişkiyi düzenlemek de iş-meslek hayatının akışı, bağımlılıkların çözümü, vermeyi dengelemek, gelecek ile bağı düzenlemek konusunda alan açacaktır.
Yolunuzu açmak, yaşamı rahatlatmak için ihtiyacınız olan dinamiklerden birisi de aile içinde görünen ve görünmeyen bağların düzenlenmesi olabilir. Kendinize ve sizden önceki, sonraki nesillere vereceğiniz anlamlı bir hediye olacaktır.
Sevgilerimle …
Ebru Demirhan
 
Ebru Demirhan




2019-04-01
Alanı Korumak ve Ebeveynlik
Alanların korunması öncelikle aile içinde başlar. Bir ev ve aile içinde her türlü alan korunduğu sürece yaşam alanları garantiye alınmış demektir. Güveni, sevgiyi, neşeyi … öncelikle ailemizin içinde var ediyoruz.
Aile içinde anne “anne” enerji alanıyla var olmalı, baba “baba” enerji alanı ile var olmalıdır. Kadın dişil enerji alanıyla sevgi kanalı yoğun bir varlık gösterirken erkek eril enerji alanı ile güç yoğun bir varlık gösterir. Bu annenin güçsüz babanın sevgisiz olacağı bir düzlem yaratmaz. Tam tersi sevgi ve güç birbirini tamamlar ve sürekli destekler. Çocuklar ise kendi alanlarını anne ve babadan aldıkları tamlıkla “güven” olarak tanımlarlar.
Bir ailede baba olması gereken yere sahip değilse yani gücün ve kudretin temsili değilse çocuklarda “güven” eksik kalabiliyor. Anne eş için “o bir işe yaramaz, o ne bilir ki” gibi cümleler kullanıyor ve sürekli olarak babayı eleştiriyorsa çocukların güven alanlarında çok büyük bir boşluk kalıyor.
Güven duygusu “babanın yetersizliği ve işe yaramayacağı” zannı ile eksilen çocukların buradaki büyük boşluğunu ancak zaman içinde değişkenlik gösterebilecek bağımlılıklar dolduracaktır. Bağımlılık ile yani çok sık tekrarlanan bir eylem ile güven duygusu bilinçaltı tarafından sürekli doldurulmaya çalışılacaktır. Sonuç elbette ana duygu gibi yetersizdir.
Enerji alanlarındaki boşlukları sevgi, güç ve güvenle doldurmak gerekir. Bunun için beklemeye gerek yok. Yarın yarının işi, bugün ise bizim. Hemen harekete geçmek de bizim işimiz. Anne ve babalarınızı oldukları gibi kabul edin. Bilin ki senin için en iyi anne ve baba onlar ki ilahi sistem bunu sağladı. Buradaki kabul çocuklarının sizleri kabulü için de güzel bir temel sağlar. Bu kabulü sessizce içinizden yapın.
Anne ve babanızı düşünüp “Benim için en uygun aile olduğunuzu kabul ediyorum. Beni sevdiğinizi biliyorum. Sizleri seviyorum. İyi ki sizin çocuğunuzum.” diyebilirsiniz. Ne kadar kalpten, hissederek söylerseniz o kadar olumlu yanıt alırsınız yaşamdan. Eğer bunları söylemek zor ise affetmeye çalışın. Mutlaka başaracaksınız.
Aynı şekilde çocuklarını düşünün “Senin için en iyi anne ve babanın kurduğu ailedesin. Seni seviyoruz. Biliyoruz ki sen de bizleri seviyorsun. İyi ki bizim çocuğumuzsun.” diyerek yaşam alanlarındaki boşluğu güvenle doldurun. Sevgiler. 
Ebru Demirhan
Ebru Demirhan




2019-03-22
Frekans Temizlemek
Merhabalar,  her yeni gün yeni enerjilerle geliyor ve bazen başa çıkmakta zorlanabiliyoruz. Frekanslarımızın yükselmesine olanak verecek minik tavsiyelerim bu süreçte sizlere destek olabilir.1 – TEMAS ETMEKKendinize ve birbirinize çok az dokunuyorsunuz. Oysa insanlık için dokunmak hem fiziksel hem de duygusal ve enerji bedenler açısından çok önemlidir.Lütfen, kendinize ve birbirinize izin alarak ve sevgi ile dokunun, dokunun, dokunun...Daha çok kucaklayın birbirinizi, daha çok sarılın... Çocuğunuzu,  eşinizi, sevgilinizi, annenizi, babanızı, dostlarınızı daha çok kucaklayın, sarılın, dokunun. Enerjiniz katılaştı, mesafeli ve gerginsiniz... Lütfen, hayatınıza dokunmanın o büyülü ve sevgi dolu esnekliğini daha çok yaşayın. Hayatla temas edin.2 – GÜLÜN VE AĞLAYINKendinizi gülmenin ilahi genişlemesine ve ağlamanın ilahi arınmasına bırakın... Ağlayın, gülün.... Gülün, ağlayın....Lütfen, esneyin, gevşeyin ve yeri geldiği zaman ağlayın, yeri geldiği zaman gülün. Yer içinizle ilgilidir, dışsal yeri de çok önemsemeyin...3 – SPOR YAPINAra ara biraz yürüyün, koşun, bisiklete binin, yüzün, atlayın, zıplayın, yuvarlanın.... bedenler hantallaştı, kalpler katılaştı. Fiziksel bedenin öz için mabet olduğunu kavrayın.Uçurtma uçurun, misket ya da gazoz kapağı oynayın, topaç çevirin, top oynayın, masa topu oynayın...... Hareket edin, kendinizle olun, kendinizde olun......4 –  BİRBİRİNİZLE SOHBET EDİNİçte kalan his, duygu, düşünce insanı kemirir. Ne olur, kendiniz, dostunuz ve alemler için sohbet edin. Kendinizi açın, paylaşın. Kendisini açana kulak verin, işitin, dinleyin, dinleyene anlatın.Elbette birbirinizi tüketmeden, yargılamadan, kınamadan, hükmetmeden ve kötülük etmeden...Ama daha çok konuşun, daha çok paylaşın, ne olur... Anlamlı sohbetlerde sesiniz öze dokunuyor.Sevgilerimle ….Ebru Demrihan
Ebru Demirhan




2019-03-22
Kilitler Gereksiz Yeminleri Açmak
Bir şeyler yolunda gitmiyor mu? Hatta üst üste gelip kendini tekrar ederek sizi endişelendiriyor mu? Hayatımızı olumsuz etkileyen konuların başında görünmeyen ama etkileri her ana yaygın kilitler ve gereksiz yeminler yer almaktadır. Bir de kilitler ve gereksiz yeminlere verelim dikkatimizi.
Sözümüz geleceğin teminatıdır. Sarf ettiğimiz her söz geleceğin yapısında bir tuğladır. Sözler içeriğine göre farklı kullanılır. Yargı, kınama içeren tüm sözler ve diğer negatifler gelecek için olumsuz olaylar biriktirir ve geleceğin yapısını oluşturur. Pozitif sözler, affetmek ve şifalı düşünceler ise tam tersine huzur veren yapıların tuğlaları olurlar.
Birçok olay yaşarız. Yaşadıklarımızdan bazılarını diğerlerine göre daha fazla benimser ve farkında olmadan bilinçaltında tutarız. Yani gelecekte yaşanacak olaylar için malzeme biriktiririz. Sözlerimizle kendimizi hatta gereksiz yeminler oluşturarak ailemizin hayatını da kilitleyebiliriz. “Bir daha asla ….. yapmayacağım.” “Bir daha dünyaya gelsem asla ……” gibi cümleler gereksiz yeminler olarak kayıtlanırlar. Etkisi sadece kişiyi değil tüm aileyi içine alır.
Örneğin fazla paranın insanı bozacağıyla ilgili bilgiyi kilide, gereksiz yemine  dönüştüren bir kişi yeteri kadar para kazanıp hayatını korunaklı devam ettirmek için bilinçli ya da bilinçsiz bir yemin etmiş olabilir. Bu yemin, haneye giren paranın sınırda olmasını sağlayacaktır.
Ya da aile genelinde iyi gitmeyen evlilikler var ise sonraki nesiller için de bunun bir kader olduğu kayıtlanabilir. Bu kilitler korkularla zaman içinde gereksiz yeminlere dönüşüp sonraki nesiller için de verimsiz evliliklere sebep olabilir. Örneğin, “Bizde kadınların yüzü hiç gülmez. Ailemizde düzgün evlilik olmaz. Ön teker nereye arka teker oraya” gibi cümleler sonraki kuşakları da etkileyebilir.
Kendi mucizelerimizi ya da hapishanemizi yaratmak elimizde. Evrensel sistemde altın kurallardan birisi “Hiçbir dış etken iç etken kadar kuvvetli değildir.” Senin yaşamının akışı konusunda ilahi sistem dışında hiç kimse senin kadar etkili olamaz.
Düşünün, hangi sözleriniz kilitler, hangi sözleriniz gereksiz yeminler oluşturuyor? Sözlerinizi duyun, tanıyın, gücünü fark edin. Kendinize açık olun ve bugüne kadar bilinçaltınızda nasıl yapılar inşa ettiğinizi fark edin. Farkındalık her şeydir. Fark ettiğimiz konular çözüme yaklaştığımızı gösterir.
Temizlik için öneri:
Hazır olduğunuzu hissettiğiniz herhangi bir zamanda ve mekânda bu çalışmayı yapabilirsiniz.
“Sevgili bilinçaltım, negatif yapılarını fark ettim. Onları oluşturduğum için kendimi affediyorum. Negatif tüm düşüncelerim için herkesten ve her şeyden af diliyor, kendimi affediyorum. Tüm kilitleri ve gereksiz yeminleri tüm yaratımıyla, tüm zamanlardan ve nesillerden iptal ediyorum. Özgürüm, özgürüm, özgürüm.”
Sevgilerimle,
Ebru Demirhan 
Ebru Demirhan




2019-03-11
Terk Etmek

Ebru Demirhan




2019-03-04
Partnere Güvensizlik

Ebru Demirhan




2019-02-25
Şansını Kendin Yarat

Ebru Demirhan




2019-02-18
Kötü Enerjilerden Korunmak

Ebru Demirhan




2019-02-04
Kendini İyileştirme Gücü

Ebru Demirhan




2019-01-29
Neden Sorunlu Partner Seçeriz?
İkili ilişkilerimiz yani partner ilişkileri hayatımızın can damarlarından birisidir. Hayatın olmazsa olmaz parçası, öğrenmenin vazgeçilmez öğretmenleridir. Yaşanan her partner ilişkisi ruhsal anlamda öğrenme ve öğretmenin en etkili yoludur.
Bilinçaltının duvarında bir partner ikonu olduğunu düşünün. AVM’lerdeki tuvaletlerde yer alan kadın – erkek sembolleri gibi hayal edebilirsiniz. Atalardan, aile kayıtlarından partner ile ilgili getirdiğimiz her şey burada kayıtlıdır. Bu ikonu bir mantar pano gibi kullanır, üzerine her türlü deneyimi ekler. Özellikle de günlük hayatta dikkati verdiğiniz konuyu ilk maddelere alır. Zamanla burada bir model oluşur. Oluşan modeli enerji bedene iletir ve ona göre frekans üretilir. Bu frekansa cevap verenler, bilinçaltının partner tanımına uygun olanlar gelir.
Aklımız farklı kişiler, modeller istese de bilinçaltı için asıl olan kendi partner ve ilişki tanımıdır. Zamanla maddeler ve  özellikler değişebilir. O vakit yeni bir frekans oluşur ve yeni bir çekim başlar.
En önemli konulardan birisi de dikkatimizi hangi kişisel özelliklere verdiğimizdir. Örneğin, “Nasıl bir partnerin olmasını tercih edersin?” sorusuna “Cimri olmasın” cevabının geldiğini varsayalım. Öncelikle bilinçaltı aynı anda iki negatif kelimenin olduğu bir cümleden pozitif bir anlam üretemeyebilir. Cimrilik negatif bir durum, olmasın reddetme ifadesidir. Belli ki kişinin dikkati cimrilikte. Tanıştığı kişinin cimri olup olmamasına dikkatini veriyor, hareketlerini cimrilik üzerinden ölçüyor olabilir. Oysa ki asıl niyet “cömert” insanla bir araya gelmektir. Dikkat hangi konu ya da özellikte ise bilinçaltının maddelerinde yer alan odur.
Hep aynı partnerlere rastlıyor ve ilişkinizi dilediğiniz gibi yaşayamıyorsanız dikkatinizin hangi konuda olduğuna ve aynı zamanda niyetinizin ne olduğuna bakın. Mutlaka tutarsızlık vardır. “Hep sorumsuz insanlar beni buluyor” diye dillendirdikçe dikkat sorumsuzlukta olduğu için yeni gelen de aynı listede yerini alıyor.
Gerçekten ne istediğinize odaklanın. İstemediğiniz özellikleri dile getirmeyi bırakın. Hele ki taleplerinizi yazarken, söylerken, iç sesinizle kendinize anlatırken kendi gücünüzü hatırlayın ve gerçekten hayatınıza gelmesini beklediğiniz özellikler, model ve ilişki şekline önem verin. Olanı ve olmayanı geride bırakın. En azından niyetlerinizden çıkarın.
 
Sevgiyle kalın,
Ebru Demirhan
Ebru Demirhan




2019-01-21
Cennetin Yardımını Kabul Etmek

Ebru Demirhan




2019-01-15
İlişkilerde Küçük Bir Denklem

Ebru Demirhan




2019-01-11
Bolluk Bereket Çalışması

Ebru Demirhan




2018-12-17
Partnere Kızarken Kendinde Bulduklarını Temizlemek

Ebru Demirhan




2018-11-28
Her Şey Değişiyor. Ya Sen?

Ebru Demirhan




2019-05-13
Ramazan’da Dengeli Protein
Protein, tüm canlı hücrelerde bulunan ve yaşamsal faaliyetler için mutlak gerekli olan organik moleküllerdir. Organik moleküller olduğu göz önünde bulundurulacak olursa içeriğinde karbon, hidrojen, oksijen ve azot bulundurduğu anlaşılacaktır. Yapıtaşları olan bir veya birden fazla çeşit aminoasidin dizilişi ile meydana gelen proteinler, kendisini oluşturan aminoasitlerin diziliş sırası ve şekline göre çeşitlenerek sınıflandırılırlar. Çocukluk çağında gelişim ve büyümenin sağlıklı devam etmesi açısından, erişkin döneminde ise hücre yapımı, onarımı ve bazı vücut fonksiyonlarının devam ettirilmesi açısından oldukça önemli olan proteinlerin diyetteki yeri tartışılmazdır.
Doğada bulunan 20 çeşit aminoasidin 8 tanesi esansiyel yani vücutta sentez edilemeyen, dışarıdan gıdalarla alınması gereken aminoasitlerdir. Bu bilgi, proteinin diyetteki önemini bir kez daha ortaya koymaktadır.
Ramazan ayı boyunca sahurdan sonra başlayan ve iftar saatine dek süren, uzun süreli açlık ve susuzluk, gün içinde enerji kaybına neden olarak halsizlik yaratabilir. İftar ve sahur sofralarında tercih edilen besinler, gün içinde tok kalma süresinin uzamasını sağlarken, enerji kaybı yüzünden yaşanan halsizliklerin giderilmesini olumlu yönde etkiler. Bu nedenle Ramazan ayında dengeli ve yeterli miktarda protein almak, gün içinde gelişebilecek halsizliğin, yorgunluğun önüne geçmenin yanında, proteinlerin görev aldığı tüm fonksiyonların düzenli biçimde devam ettirilmesini sağlamak için önem taşımaktadır.
Proteinler vücutta başlıca şu fonksiyonlarda görev almaktadır:
Özellikle erişkin çağdaki insanlarda günlük enerji ihtiyacının yaklaşık %15 kadarı çeşitli kaynaklardan alınabilecek proteinler ile karşılanmalıdır. Diğer bir deyişle, normal fiziksel aktiviteye sahip, sağlıklı, 70 kg ağırlığındaki bir yetişkinin günde yaklaşık 60 g protein alması gerekmektedir. Spor yapan kişilerde, büyüme çağındaki çocuklarda, gebelerde ve emziren annelerde, hastalıkların, sakatlıkların iyileşme sürecindeki kişilerde bu ihtiyaç çok daha fazladır.
Proteinler temel olarak bitkisel kaynaklı ve hayvansal kaynaklı olmak üzere iki sınıfta incelenmektedir. Hayvansal proteinler, vücudun ihtiyacı olan tüm aminoasitleri içermektedirler. Buna karşın bitkisel kaynaklı proteinler, ihtiyacımız olan aminoasitlerin tamamını içermezler ki bu nedenle sağlıklı bir beslenmede diğer besinlerle birlikte tüketildikleri zaman, tamamlayıcı etkileri ile ön plana çıkarlar. Bununla birlikte hayvansal gıdalar protein açısından zengin olmasına rağmen içerdiği doymuş yağlar açısından (geçen haftaki yazımda detaylı olarak anlattığım nedenlerle) dikkatli tüketilmeleri gerekmektedir. Hayvansal proteinlerin vücutta sindirilip işlenerek kullanılır hale getirilmesi, bitkisel kaynaklı proteinlere oranla daha kuvvetli ve hızlı gerçekleştiği bilinmelidir. Tüm bu nedenler göz önünde bulundurulduğunda; dengeli ve düzgün bir diyet programı için hem hayvansal hem de bitkisel protein kaynaklarının gerekli miktarlarda tüketildiği bir beslenme biçiminin benimsenmesi gerektiği anlaşılmaktadır.
Hayvansal proteinlerden en sağlıklı olanı yumurtadır. Çok pişirildiğinde protein değeri kaybolan yumurta içerdiği D vitamini açısından da önemli kaynaktır. Protein açısından yumurtadan sonra gelen kırmızı etlerin tüketimine içeriklerindeki doymuş yağlardan dolayı dikkat etmek gerekmektedir. Bununla birlikte balık, özellikle içeriğindeki Omega-3 içeriğinden dolayı beyin fonksiyonlarına sağladığı olumlu katkılar ile, dengeli ve faydalı protein kaynaklarındandır. Bunlar dışında süt ve süt ürünleri, hayvansal protein kaynakları arasında sayılabilir.
Bitkisel protein kaynakları dendiğinde akla ilk sırada kuru baklagiller gelmektedir. Miktar olarak hemen hemen hayvansal besinlerle eşdeğer proteine sahip olan baklagiller lif ve mineral içerikleri açısından da önemlidirler. Yulaf ezmesi, kara buğday gibi besinler de kuru baklagiller gibi, protein içeriklerinin yanı sıra lif ve mineral içerikleriyle ön plana çıkarlar. Bununla birlikte uzun süre tokluk hissi oluşturmaları da gereksiz ve fazla yeme alışkanlığının önüne geçebilmek açısından önemlidir. Fındık, fıstık ve badem gibi kuruyemişler de kalp damar hastalıklarına karşı koruyan, zihinsel etkinlikleri destekleyen yüksek protein içerikli gıdalardır. Son yıllarda adı duyulan chia tohumu ve kinoa da bitkisel protein kaynakları arasında sayılabilirler.
Beslenmede önemli bir yer tutan proteinlerin az miktarda tüketilmesinin getireceği olumsuzluklar kadar fazla tüketimin getireceği dezavantajlar da akılda tutulmalıdır. Bunun yanı sıra her tür gıdadan farklı özelliklerde aminoasit içeriğinin alınabileceği unutulmamalıdır. Hayvansal protein kaynaklarının içeriğindeki doymuş yağların fazlasının getirebileceği olumsuz etkiler ve bitkisel protein kaynaklarının içeriğindeki lif, mineral gibi diğer maddeler göz önünde bulundurulmalı ve her besin ögesinde olduğu gibi protein tüketiminde de dengeli dağılımlı bir beslenme düzeni kerteriz alınmalıdır.
 
Doç. Dr. Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-05-07
Vücudun Yağa İhtiyacı Var
Ramazan ayının gelmesi ile birlikte beslenme düzeni, besin seçimi gibi konular yine ön plana çıkıyor. Hem akşam iftar saatinde tüm günün açlığı üzerine hem de sahur vaktinde uyumadan hemen önce yenen yemekler, özellikle de düzensiz ve sağlıksız ise sorunlara neden olabiliyor. Erken dönemde midede şişkinlik, hazımsızlık gibi sorunlara neden olmakla birlikte beslenme tercihlerine bağlı olarak kalp damar sistemi sorunları, kolesterol gibi pek çok problem ortaya çıkabiliyor. Kalp damar sistemi ve kolesterol denince de akla hemen “yağ”lar geliyor.
 Yağlar, önemli bir enerji kaynağı olmalarının yanı sıra bir takım başka fonksiyonları nedeni ile de önemlidirler. Yağ, gram başına 9 kcal ile enerji açısından en zengin besindir. Enerji vermelerinin yanı sıra yağda eriyen vitaminler olan A, D, E ve K vitaminleri açısından da önem taşımaktadır. Bununla birlikte yağlar, insan organizmasındaki hücrelerin duvarında bulunmalarından ötürü, hücre sağlığı açısından da gerekli ve önemli yapıtaşlarıdır.
Diyet yağları, besinlerde ve yemeklik yağlarda bulunan, protein ve karbonhidrat gibi makro besin öğelerinden biridir. Etler, balıklar, yumurta, süt ve süt ürünleri gibi hayvansal kaynaklardan alınabileceği gibi ayçiçeği, soya, kanola gibi tohumlar, ceviz, fındık, fıstık, badem gibi sert kabuklu kuruyemişler, zeytin ve mısır gibi besinlerden de temin etmek mümkündür. Etler, yumurta, tereyağı, süt ve süt ürünlerinde bulunan yağlar hayvansal, ayçiçeği yağı, mısır özü yağı, zeytinyağı, soya yağı gibi yağlar ise bitkisel sıvı yağlar olarak tanımlanmaktadır. Margarinler ise ayçiçeği, mısırözü, zeytinyağı gibi bitkisel kaynaklı yağların endüstriyel olarak doyurulması ile üretilen bitkisel ancak katı yağlardır ve ilk kez 1869 yılında Napolyon’un isteği ile tereyağına alternatif olarak üretilmiştir. Günümüzde,  margarinler genellikle doymamış yağ asitlerinden oluşmakta ve bitkisel sıvı yağlardan elde edildikleri için de tereyağından farklı olarak kolesterol içermemektedirler. Ancak yapısal olarak işlenmiş bir son ürün olduklarından dolayı saf bitkisel yağlar kadar sağlıklı olmadıklarını belirtmek gerekir. Kırmızı etlerde, beyaz etlere göre kısmi yüksek olmakla birlikte, 100g orta yağlı ette 20g, 100g ceviz veya fındıkta 60g ve 100g süt veya yoğurtta ise yaklaşık 3g yağ bulunmaktadır. Tereyağında bu oran her 100g için 80 g yağ iken, zeytinyağının her 100g.ında 95 g yağ bulunmaktadır. Dolayısıyla günlük beslenmemiz sırasında yağların bir kısmını tereyağı, zeytinyağı gibi yemeklik yağlar, geri kalan kısmını da et, süt ve ürünleri, sebzeler gibi kaynaklar oluşturmaktadır.
Besinler genel olarak hem doymuş hem doymamış yağ asitlerini içerir. Besinlerde daha belirgin olarak bulunan yağ asidi yiyeceklerin fiziki özelliklerini de etkiler. Örneğin doymuş yağ asidinden zengin tereyağı, oda ısısında katı iken doymamış yağ asitlerinden zengin olan  zeytinyağı ise sıvı halde bulunur. Margarinler ise doymamış yağ asitlerinden zengin yağ kaynaklarından üretilmiş olsalar da işlem gördükleri için katı haldedirler. Kırmızı etler (sığır, kuzu eti), süt ve süt ürünleri (süt, peynir, yoğurt, tereyağı, peynir, dondurma, süt tozu, krema), Hindistan cevizi yağı iç yağı doymuş, yağ asitlerinden zengin yağ kaynaklarıdır. Doymamış yağ asitleri ise çoklu ve tekli doymamış yağ asitleri olmak üzere birden fazla alt başlıkta incelenmelidirler. Kolza yağı, zeytin ve zeytinyağı, susam tohumu, susam yağı, avokado, badem, yer fıstığı, fındık ve fındık yağı; tekli doymamış yağ asitleri içeren besinlerdir. Yağlı balıklar (somon, uskumru, hamsi, alabalık), kanola yağı, ceviz, soya fasulyesi, soya yağı, keten tohumu ise başta Omega-3 olmak üzere Omega-6 çoklu doymamış yağ asitlerini içerir. Bununla birlikte sofralık veya kahvaltılık yumuşak margarinler, ay çekirdeği, ayçiçek yağı, buğday rüşeymi, mısır ve mısır yağı ise Omega-6 çoklu doymamış yağ asitleri içeriği ile ön plana çıkarlar.
Yetişkinlerin, günlük beslenme ile aldıkları enerjinin yaklaşık %20-30’unun yağlardan sağlanması önerilmekte ve koşucu, bisikletçi gibi fiziksel aktivitesi yüksek olan sporcularda ise bu oranın %35’e kadar ulaşabileceği söylenebilir. Yani günlük enerji ihtiyacı 2.000 kkal olan bir kadın günde 45 - 80 gram kadar yağ tüketebilirken günde 2.500 kkal enerji alan sağlıklı bir erkek için bu miktar günde 55 - 100 gram arasındadır. Buradan da anlaşılacağı üzere yağ tüketmek zararlı değildir ve günlük beslenme alışkanlığımızda, yukarıda belirtilen miktardan az yağ tüketmek doğru değildir. Önemli olan yağın miktarından çok, yağın çeşidi yani hangi yağ asidi türlerinden ne kadar tüketildiğidir. Günlük tüketilen yağ miktarının  %30-35lik kısmının doymuş yağlardan, geri kalan kısmının ise tekli veya çoklu doymamış yağlardan alınması önerilebilir. Bununla birlikte mümkünse işlenmiş, endüstriyel, trans yağlardan hiç kullanılmamalı veya kullanılacaksa da %5’ten fazla olmamasına dikkat etmek gerekmektedir.
Az önce de sınıfladığım üzere hayvansal kökenli gıdalardaki yağ asitlerinin büyük kısmı doymuştur. Buna karşılık, bitki kökenli gıdalarda ve bazı deniz ürünlerinde, yağ asitlerinin büyük bir kısmı tekli doymamış ve çoklu doymamış durumdadır. Doymuş yağlar, beyin hücrelerinin ana bileşenlerinden biridir ve bu nedenle sağlıklı beyin fonksiyonu için gereklidir. Daha fazla doymuş yağ tüketen kişilerde demans gelişme riskinin azaldığı bilinmektedir. Bununla birlikte doymuş yağlar ayrıca karaciğer ve bağışıklık sistemi için fayda sağlar. Doymamış yağlar tipik olarak zeytin, fındık, ayçiçeği veya tohum gibi bitki kaynaklarında ve balıkta bulunur. Doymamış yağlar özellikle kalp damar sistemi hastalıklarına yakalanma riskinizi azaltır, iyi kolesterolü arttırarak kötü kolesterolü düşürmeye yardımcı olur. Margarin gibi işlenmiş, endüstriyel yağlar ve hidrojenize edilmiş trans yağlar ile işlenmiş gıdalar ise sağlık açısından son derece sakıncalıdır. Kalp ve damar sistemi hastalıklarının gelişimini kolaylaştırmalarının yanında kötü kolesterolün artmasına da sebep olurlar.
Az yağlı bir diyeti benimsemek yerine, faydalı 'iyi yağlar' yemeye ve zararlı 'kötü yağlardan' kaçınmaya odaklanmak daha önemlidir. Yağ, sağlıklı bir diyetin önemli parçasıdır. Sağlığınız için 'iyi' olan, diğer adıyla doymamış yağlı gıdaları seçin, doymuş yağ içeriği yüksek gıdaları belirli ve gerekli ölçülerde tüketin ve 'kötü' trans yağlardan mutlak suretle kaçının.
 
Doç. Dr. Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-04-29
Diyabetik Ayağa Dikkat
Diyabet, vücutta insülin hormonunun azalması ve buna bağlı olarak kandaki şeker seviyesinde yükselme ile seyreden kronik bir hastalıktır. Kan şeker seviyesinin kontrolsüz şekilde yükseldiği ve hastalığın kontrol altına alınmadığı hastalarda uzun dönemde başta gözler ve böbrek olmak üzere pek çok organda hasar meydana gelebilir. Diyabetik ayak adı verilen klinik tablo da bu hastalığın seyrinde görülebilen durumlardan bir tanesidir.
Diyabet hastalarının dörtte birinde hayatları boyunca bir kere görülebilen diyabetik ayak, her 5 diyabet hastasından birinin hastaneye ilk başvuru sebebi. Diğer bir deyişle tanısı konmamış hastalar, diyabetli olduklarının farkında olmadan yüksek kan şekeri seviyeleri ile yaşamlarına devam ettikleri dönemde; diyabetik ayak gelişimi nedeni ile hastaneye başvurabiliyorlar.
Kan şekerinin kontrolsüz şekilde yüksek seviyede olması öncelikle sinirlere ve küçük damarlara etki ediyor. Ayaklarda, ellerde (özellikle bilek bölgesi) ve daha ilerisindeki sinirlerde harabiyetin başlaması ile dokunma ve ağrı hissi ortadan kalkıyor. Diyabetik hastalarda meydana gelen kuruluk ve küçük cilt çatlaklarının yanı sıra sürekli ayakkabı travması veya küçük çarpma tarzı travmalar, bu sinir hasarı nedeni ile tam olarak hissedilemiyor. Bu nedenle, özellikle erken dönemde ufak önlemler ile önüne geçilebilecek problemler, uzun dönemde büyük sorunlara dönüşebiliyor.
Diyabetik hastalarda yine bilek seviyesi ve daha ilerisinde meydana gelen damar tıkanıklıkları, ayaklardaki beslenme sorunlarının en büyük nedeni olarak karşımıza çıkmakta. Başlangıç dönemlerinde çok ciddi sorunlara yol açmasa da hastalığın ilerlemesi ile belirtiler ortaya çıkmaya başlıyor. Ayaklarda kendiliğinden ortaya çıkan veya travmalarla meydana gelen yaraların iyileşmesi, damar tıkanıklığı nedeni ile daha zor bir hale geliyor. Bununla birlikte bu yaraların iltihaplanması durumunda sonunda bacağın çeşitli seviyeden kaybına dek ilerleyebilecek ciddi tıbbi süreçlerle karşı karşıya kalınabiliyor.
Diyabetik ayak hastalarında ilk görülen bulgular ayaklarda hissizlik, elektrik çarpması hissi ve uyuşmalar. Bununla birlikte ayaklarda üşüme en sık karşılaşılan şikayetlerden. Ağrı hissinin azalması sebebi ile travmalara maruz kalınması ve buna bağlı olarak yara oluşması ihtimali artıyor. Tüm bunların yanında ayak kaslarında esnekliğin azalması, ayakta şekil bozukluklarına ve ayakta dururken yük dağılımının bozulmasına neden oluyor. Bu süreç, ayakta oluşabilecek yaraların iyileşmesi önündeki engellerden bir diğeri.
Kan şeker seviyelerinin normal sınırlarda tutulması ise diyabetik ayak sorunu yaşama riskini en aza indiriyor. Bu nedenle beslenme düzeninin sağlanması, ilaçların aksatılmadan kullanılması ve egzersizlerin ihmal edilmemesi her diyabet hastasının olmazsa olmazları. Diyabetik hastaların ayak bakımlarına özen göstermesi ise oluşabilecek süreçlerin engellenebilmesi için alınabilecek ilk ve en temel önlem. Ayakların kurumasının engellenmesi, ayak şekline uygun ve rahat ayakkabıların giyilmesi, gerektiği durumlarda ortopedik tabanlıklar kullanılması sorunların ortaya çıkma ihtimalini azaltıyor. Bununla birlikte ayakların günde iki kere yıkanması ve yıkandıktan sonra çok iyi bir şekilde kurulanması, oluşabilecek yaralarda iltihap gelişiminin önüne geçmek için uygulanması gereken ilk basamak işlemlerden. Ayaklarda nasır oluşumu nemli bir sürecin ilk işareti olabileceği için nasırların koparılmaması çok önemli.
Herhangi bir şekilde ayaklarda hissizlik, kuruma, çatlak gibi sorunlar başlamış ise düzenli olarak diyabetik ayak bakımı uygulayan merkezlere başvurmak gerekli. Bununla birlikte ayakta herhangi bir nedenle oluşan yara mutlaka önemsenmeli ve yine diyabetik ayak konusunda uzman bir klinikte gerekli tedaviye başlanmalı.
Sağlıklı ve mutlu bir hafta dilerim.
 
Doç. Dr. Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
 
Doç. Dr. Cem ARITÜRK




2019-04-22
Baharda Varis Alarmı
Kardiyovasküler sistem hastalıkları arasında mevsim geçişinden en çok etkilenenlerden biridir varis. Özellikle ailesel riski olanlarda, erken yaşlarda başlama ihtimali yüksek olan varis hastalığı günümüzün sorunlarından olan hareketsiz yaşam ve mesleki deformasyonlar gibi yaygın nedenlerden dolayı toplumun büyük kısmını etkilemekte. Ancak sinsi seyri ve rahatlıkla göz ardı edilebilecek şikâyet profili nedeni ile uzun süre gizli kalabilmektedir.
Yaz ayları, varis hastalığının şikâyetlerinin arttığı dönem olduğu için tanı konulabilmesinin de kolay olduğu bir zaman. Sağlıklı bireylerde dahi havaların ısınması, nem miktarının artması ve buna ek olarak özellikle yeterli miktarda sıvı alınmazsa vücutta meydana gelen sıvı kaybı, sıcak aylarda toplardamarlarla alakalı sorunların oluşumuna veya şikâyetlerin belirmesine neden olmaktadır. Bu durum havaların ısınmaya başladığı bahar ayları ile birlikte hastaların hekime başvurma oranını da belirgin biçimde arttırmaktadır.
Varisler, genel olarak bacak toplardamarlarında meydana gelen yapısal bozulmalar ve genişlemeler olarak tarif edilir. Erkeklere oranla kadınlarda daha fazla görülen varisin, havaların ısınması sonrası hem görsel kaygılar hem de kişilerin hissettiği şikayetler nedeni ile önemi bir kat daha artmakta. Pantolon veya kalın çorap gibi kışlık giysilerin raflara kaldırılıp etek, şort gibi bacağı açıkta bırakan kıyafetlerin giyilmeye başlaması ile görsel ve estetik kaygılar özellikle kadınlar için ön plana çıkmaya başlamaktadır. Varisleşmiş kılcal ve büyük damarların görülmesi, fark edilmesi veya rahatsızlığın hissedilmesi de bu nedenle sıklıkla bahar aylarına denk gelmektedir. Yaz ayları yaklaştığı için tedavi şansını kaçırdığı düşüncesi pek çok hastanın kafasında belirmektedir. Deniz, plaj mevsimi olan, varis çorabı giymenin görece zor olduğu ve direkt güneş ışınına maruz kalınırsa iz oluşması ihtimalinin yüksek olduğu yaz aylarında hastalar varis tedavisinden kaçınmaktadırlar. Halk arasında yerleşmiş olan kanının aksine varis hastalığında tıbbi sebeplerle tedavi gerektiği durumlarda veya estetik amaçlı işlemler yaz aylarında da yapılabilmekte. Özellikle cilt üzerinden uygulanmakta olan radyofrekans işlemlerinde, estetik sorunlara sebep olan kılcal varisler yaz aylarında da başarılı bir şekilde yok edilebilmektedir.
Tüm bu mevsimsel özelliklerin yanında varis hastalığının tedavisinde önemli bir yer tutan varis çoraplarının kullanılması da sıcak yaz aylarında çok zor olmaktadır. Bu nedenle giyilmesi ihmal edilmekte ve gün sonuna doğru oluşan bacak ağrısı, dolgunluk hissi, şişlik gibi şikâyetler yaz aylarında daha bariz bir şekilde ortaya çıkmaktadır. Tüm bu etkilerin azaltılması ve şikayetlerin kontrol altına alınabilmesi için yaz aylarında varis hastalarının mümkün olduğunca güneşlenmekten kaçınmaları, güneşlenmek isteyenlerin sabah saat 10:00’dan önce ve akşamüstü saat 16:00’dan sonra güneşlenmeyi tercih etmeleri, güneşlenme sonrasında soğuk su ile bacak masajı yapmaları veya denize girmeleri önerilir. Benzer şekilde havanın sıcak olduğu ve güneş ışınlarının dünyaya dik açı ile ulaştığı 10:00-16:00 aralığını mümkün olduğunca serin, gölge ortamlarda geçirmek yalnız varis hastalığından ötürü değil genel sağlık açısından da önemlidir. Bununla birlikte yüzme, yürüme gibi aktivitelerin bacaklardaki kasların çalışmasına sebep olacağı ve varisleşmiş damarlardaki akımı kolaylaştıracağı bilinmektedir. Yaz aylarında yeterince sıvı almak damarlardaki kanın daha akışkan olmasını ve kan akımının daha rahat olmasını sağlamaktadır; bu nedenle günde en az 2 litre sıvı tüketmek gerekmektedir.
Yaz ve varis, birbirine küs iki arkadaş gibi. Arabulucu olup onların anlaşmasını sağlamak ise biz kalp ve damar cerrahlarının işi.
Havaların ısınmaya başladığı bu günlerde mutlu ve güneşli günler dilerim.
 
Doç. Dr. Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-04-08
Damar Tümörüne Dikkat
Hemanjiom, damarsal yapılardan oluşan, genellikle iyi huylu seyreden bir tümör olmakla birlikte damarın içindeki kan basıncı ve damar geliştirici faktörlerin etkisiyle büyüme, yayılma eğilimi gösterir. Bu nedenle, habis özellikler göstermese de kanama eğiliminin olması ve bazı hastalarda karaciğer gibi hayati organlara yakın olması nedeni ile tehlikelidir, tedavi edilmesi gerekmektedir. Hemanjiosarkom ise kan damarı kaynaklı tümörlerin kötü huylu olanlarına verilen isimdir.
Hemanjiom doğumsal bir hastalık olması sebebi ile bebeklik döneminden itibaren görülür. Kimi hemanjiomlar ilk yıllarda kendiliğinden gerileyip kaybolabilirken, bazıları hızlıca büyüyüp ilerleyebilir. Sıklıkla cilt damarlarında görülen tümörler olmakla birlikte, karaciğer gibi iç organlarda da bulunabilirler. Bu nedenle hemanjiomlar tanısı konulması, yakından takip edilmesi ve ihtiyaç halinde uygun yöntemlerle tedavi edilmesi gereken tümörlerdir.
Hemanjiomlarda ilk şikayet genellikle görsel ve estetik sorunlardır. Hastaların cildinin herhangi bir bölgesinde kırmızı-mor renkli, ciltten kabarık, yumak şeklinde damar yapıları görülür. Normal damar yapısından farklı olan bu tümörler, çok küçük travmalarla ya da kendiliğinden kanayabilirler. Başlangıçta küçük boyutlarda olan bu tümörler, zamanla büyüme eğilimi gösterebilirler.
Belirtiler gözlendiğinde yapılması gereken ilk tetkik doppler ultrasonografidir. Hemanjiomun hangi damardan köken aldığı, cilt altı, kas dokusundaki yayılımı ve organlarda da hemanjiom bulunup bulunmadığı mutlaka gözden geçirilmelidir. Bu nedenle MR veya BT anjiografi yöntemleri kullanılır. Konvansiyonel anjiografi özellikle doppler ultrasonografi tanısı konmuş hemanjiomların anatomik özelliklerini ortaya koymak ve tedavi etmek amacı ile kullanılan bir görüntüleme yöntemidir.
Hemanjiomlar doğumdan sonra, bebeğin de büyümesi ile büyüyebilirler. Bu büyüme “damar geliştirici” faktör olarak bilinen ve vücuttan salgılanan bir maddenin etkisi ile meydana gelir. Ancak “her hemanjiom büyür” gibi bir kural bulunmamaktadır. Bazı hemanjiomlar hayat boyu aynı boyutta kalabilirken kimi hemanjiomlar da zamanla küçülerek kaybolabilirler.
Hemanjiom tedavisi, hemanjiomun büyüklüğüne, yerleşimine, köken aldığı damarlara ve iç organlarda hemanjiom bulunup bulunmadığına göre değişir. Bununla birlikte sadece cilt ve kas dokularında bulunan hemanjiomlarda hastanın şikayetleri de tedavi seçimi konusunda önem taşımaktadır.
Büyüme göstermeyen, şikayete neden olmayan yüzeysel hemanjiomlar yıllık takiplerle kontrol edilebilir. Ancak şikayete neden olan, kas içinde de ilerleyen, iç organlarda bulunan hemanjiomlar tanı konduktan sonra tedavi edilmelidir.
İlaçla tedavi: Erken tanısı konan hemanjiomlarda uygulanabilir. Bebeklik döneminde tümörün büyümesine yol açan “damar geliştirici faktör” üzerinden etki eden bazı ilaçlar tümörün büyümesini durdurup, gerilemesine ve kaybolmasına neden olabilir.
Cerrahi tedavi: Geçmişte en sık kullanılan yöntem olan cerrahi günümüzde yerini girişimsel yöntemlere bırakmış olsa da hastanın ve hastalığın durumuna göre hala başvurulabilecek yöntemler arasındaki yerini korumaktadır. Genel anestezi altında uygulanan ameliyatlarda damar tümörü, etrafında bulunan sağlam dokudan da genişçe bir şekilde kesilerek çıkarılır. Hemanjiom için uygulanan cerrahi işlemler, kanama riski yüksek işlemlerdir. Cerrahi müdahaleler sonrasında nüks riski mevcuttur.
Lokal işlemler: Küçük çaplı ve sadece cilde yerleşmiş hemanjiomlarda soğuk tedavi yöntemleri (kriyoterapi) ve sıcak tedavi yöntemleri (koterizasyon ve infrared koagulasyon) uygulanabilmektedir. Bununla birlikte lazer tedavisi de yüzeysel hemanjiomlarda uygulanabilen yöntemlerdendir.
Endovasküler işlemler: Kas gibi derin yerleşimli veya organ yerleşimli (karaciğer, beyin gibi) hemanjiomlar girişimsel yöntemlerle tedavi edilebilirler. Anjiografik olarak hemanjiomun bulunması ve hemanjiomun köken aldığı anatomik lokalizasyonun saptanması sonrasında sorunlu damarların bazı özel cihazlarla veya ilaçlarla kapatılması hemanjiomlarda sıklıkla kullanılan, güvenilir, başarılı tedavi yöntemleri arasında ilk sırada yerini almaktadır.
Doç. Dr. Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-04-01
Damar Tıkanıklığınız Varsa!
Geçen hafta bacak damar tıkanıklığı ile ilgili bilgiler vermiş ve hastalığın ne olduğunu, kimlerde görülme olasılığı olduğunu, risk faktörlerini ve tedavi yöntemlerini anlatmıştım. Bu hafta da hastalığı bulunanlar için bir takım bilgiler vereceğim.Bacak damarlarında tıkanıklığı olan bir hastanın nelere dikkat etmesi gerekir?Hastalığın oluşumuna sebep olan her türlü faktörün ortadan kaldırılması gerekmektedir. Ailesel faktörler kaçınılmaz ve değiştirilemez faktörlerdir. Ancak bu hastaların sigarayı bırakmaları, hayatlarına sporu dahil etmeleri, kilo vermeleri gerekmektedir. Bacak damarlarında tıkanıklık bulunan bireylere haftada en az 3 kez, 45-60 dk. spor temposunda yürümeleri önerilir.  Bununla birlikte hipertansiyon, hiperlipidemi ve şeker hastalığı gibi faktörlerin de uygun şekilde kontrol altında tutulması gerekmektedir.Sadece bu önlemlerin alınması bile hastalarda, 3-6 ay içerisinde yürüme mesafesinde 1,5-2 kat artışa neden olmaktadır.Bu hastalarda ilaç tedavisi etkili midir?Damar tıkanıklığında kullanılan ve etkinliği kanıtlanmış ilaç tedavileri mevcuttur. Özellikle kan sulandırıcı ve damar düzenleyici bir takım ilaçlar, kullanılmaya başlandıktan sonra 3-6 ay içerisinde yürüme mesafesini 2 kata kadar arttırabilmekte, var olan istirahat ağrılarını geçirebilmektedirler.En sık kullanılan ilaç tedavisi, genişletici ve kan sulandırıcı etkisi olan ilaçlardır.Periferik Damar Hastalığı’nda ilaçlar mutlaka doktor kontrolünde kullanılmalıdır.Diğer tedavi seçenekleri nelerdir?Hayat şartlarındaki değişikliklerin yapılmasına ve ilaç tedavisine rağmen beklenen sonuçların elde edilemediği hastalarda girişimsel tedavi yöntemleri ile cerrahi tedavi yöntemleri uygulanmaktadır.Girişimsel Tedavi YöntemleriAnjiografi eşliğinde yapılan müdahalelerdir. Dünyada ve ülkemizde sık olarak uygulanan etkili bir tedavi yöntemidir. İşlem esnasında daralmış veya tıkanmış damar bölgesi ince tel sistemleri ile geçilip darlığın yerleşim yeri ve uzunluğuna bağlı olarak aynı tel sistemi üzerinden bölgeye ulaştırılan aterektomi (damar tıkanıklığına sebep olan plakların temizlenmesi), balon ve stent sistemleri ile tedavi mümkün olmaktadır. Hastalar işlem süresinde kullanılan tekniklere ve işlemin süresine göre işlemden 6-8 saat sonra veya ertesi gün taburcu edilmektedirler.Cerrahi Tedavi YöntemleriÇok uzun veya tam tıkanıklığı olan, girişimsel yöntemlerin uygulanamadığı veya girişimsel yöntemler sonrasında tekrarlayan darlıklarda başvurulan yöntemlerdir. Temel olarak iki tip cerrahi tekniği vardır; bypass ve plakların temizlenmesi. Bypass cerrahisinde, tıkanıklığın öncesinden sonrasına, ya vücuttan alınan toplardamar ya da yapay damarlar aracılığı ile yeni bir yol oluşturulmaktadır. Yani bu yöntemde kan, alternatif yeni bir yol aracılığı ile tıkanıklığın ötesine götürülmektedir. Plakların temizlenmesi işleminde de tıkanıklığın olduğu bölgede, damar açılmakta, içi temizlenmekte ve yeniden tamir edilmektedir. 
Doç. Dr. Cem ARITÜRK




2019-03-25
Damarda Kireç ve Yağ Birikimi
Periferik damar hastalığı (PDH), damar sertliğine (ateroskleroz) bağlı olarak vücudumuzdaki atardamar sisteminde gelişen dejenerasyondur. Bu dejenerasyon sırasında damar duvarlarında kireç ve yağ tabakaları birikimi ile önce damarın iç boşluğu daralır, sonra hastalığın ilerlemesi ile tamamen tıkanma meydana gelir. Vücudun her bölgesinde gelişebilen bu hastalık, kalp ve beyine giden şah damarlarında görüldüğünde hayatı tehdit edebilecek sorunlara yol açmaktadır. PDH’nin bu bölgeler dışında en sık görüldüğü bölge bacak damarlarıdır. Bacaklara giden atardamarlarda ilerleyici olarak gelişen kireç, yağ dolu plak oluşumları ve bu bölgelerde meydana gelen akım azalmasına bağlı olarak ortaya çıkan çeşitli şikayetlerle seyreden bu hastalık, hem kişinin hayat konforunu azaltacağı hem de ileride ciddi sonuçlara neden olabileceği için dikkat edilmesi gereken bir hastalıktır.
Genelde ileri yaşlarda (50 yaş üstü) ortaya çıkan bir hastalık olan bacak damar tıkanıklığı,  erkeklerde kadınlara oranla daha sık görülür. Ailesel ve genetik faktörler önemli rol oynamaktadır. Anne, baba ve kardeşlerde görülmesi en önemli risk oluşturan nedenlerdendir. Bunun dışında kişide vücudun herhangi bir yerinde damar tıkanıklığı gelişmiş ise bacaklarda damar tıkanıklığı gelişme ihtimali artmış demektir. Bununla birlikte sigara, hareketsizlik, düzensiz beslenme gibi yaşam alışkanlıkları ve hipertansiyon, hiperlipidemi, şeker hastalığı, böbrek yetmezliği gibi kronik hastalıklar bacaklarda damar tıkanıklığı görülme sıklığını arttıran faktörlerdendir.
Bacak damarlarındaki daralmaların derecesi ve tıkanıklıkların yerleşim yerlerine göre değişik seviyelerde şikayetler ortaya çıkabilmektedir. Sıklıkla karşılaşılan şikayetler şu şekilde sıralanabilir:
Ağrı: Ağrı yol yürüme ile başlar ve dinlenme ile geçer.  Daralmış bölgeye yeterli düzeyde oksijenlenmiş kanın gönderilememesi nedeni ile ortaya çıkan beslenme bozukluğuna bağlı olarak ilgili bölge kaslarında oluşan kramp tarzı ağrılardır. Bacağın üst kısmındaki damarların sorunlarında ağrı tüm bacakta hissedilirken, diz bölgesindeki bir damarın tıkanıklığında sorun diz altındaki bölgededir. Tıkanıklık, darlık ne kadar ileri düzeyde ise ağrı o kadar az eforla ortaya çıkar ve o kadar geç geçer. Hastalığın ileri dönemlerinde efor sarf etmeden, istirahat ağrıları görülebilir.
Bacaklarda solukluk ve soğukluk en sık görülen diğer bulgulardır. Bununla birlikte kıllarda azalma ve cilt değişiklikleri bu hastalarda ileri dönemlerde karşılaşılabilecek şikayetlerdendir.
Yara:Bacağın ve ayakların beslenmesinin ileri düzeyde bozulmasına bağlı olarak ya kendiliğinden yaralar açılabilir ya da travma, kesi gibi bir sebebe bağlı olarak açılan bir yara iyileşemez.
Kangren:Beslenme bozukluğu olan uzuv kısmının hayatiyetini kaybetmesidir. Kangren gelişmiş kısmın amputasyonu (kesilmesi) çoğu zaman kaçınılmazdır
Tanı için ilk basamak olan muayeneden sonra bazı bulgular elde edilmişse görüntüleme yöntemlerine başvurmak gerekir.  Atardamarlara yönelik doppler ultrasonografi hastalığın durumu ile ilgili kesin bir bilgi vermese de hastalığın durumu, etkilenen damarlar ile ilgili yaklaşık bulgular elde edilmesine olanak tanır. Kesin tanı koymak ve tedaviyi yönlendirmek için anjiografik tanı yöntemlerini kullanmak gerekmektedir.  Manyetik rezonans (MR) veya bilgisayarlı tomografi (BT) anjiografilerde darlıkların yeri, derecesi objektif olarak belirlenebilir ve 3 boyutlu anatomik özellikler saptanabilir. Konvansiyonel anjiografi ile de işlem sırasında hem tanı konabilir hem de tedavi gerektirir durumlarda balon, stent veya diğer işlemlerin yapılması mümkündür.
Bacak damar tıkanıklıklarında çok çeşitli tedavi yöntemi bulunmaktadır. Bunlar ilaç ve yürüme ile medikal takip, anjiografik tedavi yöntemleri ve cerrahi girişimler olarak sayılabilir.
Hastalığın evrelerine göre etkileri de farklı olduğundan tedavisi de kişiye özel olarak farklılıklar göstermektedir. Bu yüzden bacak damar tıkanıklığı bulunan kişilerde tedavi hastanın şikayetlerine, uzvun hayatiyetine, kişinin sosyal beklentilerine bakılarak planlanmalıdır.
İstirahat ağrısı, ayakta bacakta kangren veya iyileşmeyen yara varlığında uzuv ve belki de yaşam kaybı tehlikesi olduğundan kanlanmayı arttıracak girişimsel bir tedavi mutlaka gereklidir. Ancak yol yürümekle gelen ağrı dışında şikayeti olmayan hastalarda tedavi yöntemi; hastanın yaşı, sosyal şartları, yaşamının hastalıktan ne kadar etkilendiği gibi faktörler göz önünde bulundurularak kararlaştırılmalıdır. Örneğin; 50 yaşında, aktif, çalışmakta olan bir hastada 1 km yürüme ile gelen ağrının tedavisinde cerrahi tedavi önerilebilirken, 80 yaşında, haftada 1-2 kere ev dışına çıkan ve 250 m yürüme ile ağrısı olan bir hastaya medikal tedavi ile takip mümkün olabilmektedir.
Sağlıklı bir hafta dilerim.
 
Doç.Dr. Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-03-18
PKS Hakkında 5 Bilinmeyen
Pelvik Konjesyon Sendromu (PKS), sıklıkla doğurganlık çağındaki kadınlarda görülen, karnın alt kısmında ve kasıklarda bulunan toplardamarlardaki genişlemeler ve akım bozuklukları ile seyreden bir hastalıktır. Yeni yeni tanınır hale gelip ilk planda akla gelen bir hastalık olmadığı ve konu ile ilgili yeterli deneyim sahibi bir hekime ulaşması zaman aldığı için PKS hastaları sıklıkla şikayetleri ile yaşamaya devam ederler. Bu haftaki yazımda, toplumda oldukça sık karşılaşılan fakat fark edilmesi güç olan bu hastalık ile ilgili önemli 5 bilgiyi sizlerle paylaşmak istiyorum.
PKS hastalarında genelde nedeni başka sebeplerle açıklanamayan, adet döneminden etkilenmeyen, cinsel ilişki ile şiddetlenebilen alt karın ve kasık ağrısı mevcuttur. Ağrı ile birlikte kasıklarda ve karnın alt kısımlarında dolgunluk hissi de bulunmaktadır. Bu hastalığa yakalanan kadınlarda, adet dönemi ağrıları, beklenenden ve normalden daha şiddetli olabilir. Hastaların bir kısmında genital bölgede, kasıklarda, uylukların iç yanında ve kasıklardan kalçalara doğru oluşan varisleşmiş damarlar dikkati çeker.  Hastaların büyük bölümünde gebelik döneminde ortaya çıkmış varisler bulunmaktadır. Sık idrara çıkma, makat bölgesinde dolgunluk, idrarda kan görülmesi görülebilecek diğer şikayetlerdendir.
Özellikle ağrı dışında belirtisi olmayan PKS hastalarında, kasık ve alt karın ağrısı yaratacak tüm hastalıklar akla gelebilmektedir. Jinekolojik, ürolojik nedenler başta olmak üzere nörolojik bazı hastalıklar, mide bağırsak sistemine ait sorunlar ve kas iskelet sistemi hastalıkları da PKS ile karışabilecek şikayetlere sebep olabilmektedir. Endometriozis, kronik pelvik inflamatuar hastalık, kronik veya sık tekrarlayan idrar yolu enfeksiyonları, irritabl bağırsak hastalığı, divertikülit gibi hastalıklar ayırıcı tanıda ilk başta düşünülmesi gereken hastalıklardandır.
Toplardamar hastalıklarının tamamında, deneyimli hekimler tarafından yapılan doppler ultrasonografi, ilgili toplardamarların akım ve yapısında meydana gelen değişiklikleri göstermek için yeterlidir. Karnın alt kısmındaki ve kasık bölgesindeki toplardamarların doppler ultrasonografi ile incelenmesi PKS hastalığı hakkında bilgi verir. Bazı durumlarda ilaçlı görüntüleme yöntemleri (damarların direkt anjiografi ile incelenmesi, ilaçlı tomografi veya ilaçlı MR) ile ileri incelemeler yapmak gerekebilmektedir.
Doppler ultrasonografi veya ileri görüntüleme yöntemlerinde saptanan bulgularla birlikte hastaların şikayetlerine göre tedavi yöntemine karar vermek gerekir. Hastalarda medikal tedavi yönteminden, açık cerrahiye uzanan geniş bir spektrumda tedavi seçeneklerinden uygun olanını uygulamak gerekmektedir. İlaç tedavisi ve pelvik taban egzersizleri ağrıyı azaltıp ilerlemeyi yavaşlatabilen bir tedavi yöntemidir. Günümüzde sorunlu damarların anjiografik yöntemler ve özel cihazlar ile kapatılması en sık kullanılan, kolay ve sorunsuz bir tedavi yöntemidir.
Karnın alt kısmındaki ve kasık bölgesindeki toplardamarları anjiografik yöntemlerle kapatılan hastalar, işlemden sonra da gebe kalabilir ve çocuk doğurabilirler. Bu bölgedeki damarların kapatılmış olması gebe kalma ihtimalini azaltmaz.
Sağlıklı bir hafta dilerim…
 
Doç.Dr. Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-03-11
Varis Tedavisinde Ek 7 Yöntem
Varis hastalığı, kronik süreçli bir hastalıktır. Başlangıç ve erken dönem belirtileri çok ciddi olmamakla birlikte, dikkat edilmez ve uygun tedavilerle ilerleyişi durdurulmaz ise bacaklarda yara açılması ve hatta bacakların kesilmesine dek ilerleyebilecek önemli sonuçlara neden olabilmektedir. Toplardamarlardaki genişlemeler ve kapakçık bozuklukları gibi yapısal sorunların yanında bu sorunlara bağlı toplardamar akım problemleri ile karakterize varis hastalığında tedavi, mevcut fiziki muayene bulguları ve doppler ultrasonografideki damar akım, yapı özellikleri kadar hastanın şikayetine göre de şekillendirilmelidir. İlaç ve çorap tedavisi hastalığın seyrini yavaşlatıp durdurabilen ve şikayetlerin ortadan kaldırılmasını sağlayabilen bir yöntem olmakla birlikte, varis çorabı kullanımının getirdiği zorluklar ve kullanılan ilaçların kısıtlı etkileri nedeni ile özellikle ileri dönem varislerde sonuçlar pek yüz güldürücü olmamaktadır. 20 yıl öncesinde sıklıkla kullanılmakta olan klasik cerrahi yöntemler, günümüzde oldukça seyrek uygulanmakta olsa da gerekli olduğunda kullanılabilmektedir. Lazer, radyofrekans ile ablasyon yöntemleri, yapıştırıcı uygulamaları ise günümüzde varis tedavisinde sıklıkla kullanılmakta olan, yan etki profili düşük ve orta-uzun dönem sonuçları oldukça iyi olan tedavi yöntemleridir.
Tüm bu tedavi yöntemlerinin yanında varis oluşumunu önlemek ve varis hastalarında ilerlemeyi durdurmak/yavaşlatmak için aşağıdaki 7 yöntem oldukça faydalı olmaktadır.
1. Aerobik egzersizler: Koşu, yürüyüş, bisiklete binme ve yüzme gibi bacak kaslarını sürekli çalışmasını sağlayan sporlar, bacaklardaki kanın kalbe doğru akışını hızlandıracağı için faydalıdır.
2. Topuklu ve babet ayakkabılardan uzak durmak: Topuklu ve babet ayakkabı ile yürürken bacak kasları tam olarak kullanılamayacağı için, bacak bölgesindeki toplardamarların kaslar tarafından yeterince sağılamaması söz konusu olacak ve bu bölgede toplardamar akımı yavaşlayacaktır. Bu nedenle uzun süreli ve sürekli topuklu/babet ayakkabı giyilmesi varis oluşumunu hızlandırır.
3. Dinlendirici varis çorapları: Özellikle masa başı çalışanlar, hostes, öğretmen gibi sürekli ayakta, sabit çalışanlar için gün içinde dinlendirici (profilaktik) varis çorabı kullanımı bacaklarda toplardamarlarda kan göllenmesini engellemek ve uzun dönemde varis oluşumunu önlemek açısından faydalıdır.
4. Kan akımını bozabilecek kıyafetlerden uzak durmak: Beli sıkı pantolonlar, çok sıkı taytlar ve korseler karın içi basıncı arttırıp, bacakta zaten pasif olarak gerçekleşmekte olan toplardamar akımının önünde artı bir engel oluşturacağı için varis gelişimini kolaylaştırabilirler.
5. Çeşitli bitkisel ilaçlar: Bitkisel ilaçlar tek başına varis tedavisinde etkili değildir. Ancak uygun medikal tedavinin yanında damar düzenleyici özellikleri kanıtlanmış bazı bitkisel ilaçlar hastalığın seyrini yavaşlatmak veya şikayetleri hafifletmek için faydalı olabilmektedir. At kestanesi özütü, üzüm çekirdeği ekstraktı, gingko biloba ve tavşan kirazı bu özellikleri ile bilinen bitkiler arasındadır. Ancak bu tedavi yöntemine başvurmadan önce mutlaka bir damar cerrahına muayene olmanız gerekmektedir.
6. Kilo vermek: Şişmanlık, karın içi yağ miktarının artışına ve dolayısı ile karın içi basıncın artmasına sebep olacaktır. Artan karın içi basınç da bacaklardaki toplardamar akımının bozulmasına neden olabilmektedir. Bununla birlikte şişmanlık, hareketsiz bir yaşama da sebep olabileceğinden varis hastalığının oluşum ve gelişimi açısından önemli bir risk faktörüdür. Fazla kiloların verilmesi ise varis oluşum ve gelişimini önlemede en önemli adımlardandır.
7. Sıcak: Damarlar sıcakta genişleme eğilimindedirler. Bu nedenle yazın güneş altında çok vakit geçirmek, çok sıcak su ile banyo yapmak, sauna ve buhar odası gibi faktörler varis oluşumunu hızlandırabilir. Kışın güneşlendikten sonra denize girmek; sıcak banyo, sauna ve buhar odası sonrasında bacaklara 5 dakika süre ile soğuk su masajı yapmak ise varis gelişimini engellemek için alınabilecek önlemlerdendir.
Varissiz, ağrısız, sağlıklı bir hafta dilerim.
 
Doç.Dr. Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-02-27
Damar Düşmanı Diyabet
Halk arasında bilinen adıyla şeker hastalığı, yani diyabet, kronik süreçli ve vücuttaki pek çok organı etkileyen bir hastalıktır. Kan glukoz seviyesinin yüksekliği ile karakterize olan bu hastalık başta kalp damar sistemi olmak üzere göz, böbrek, cilt gibi pek çok organda soruna neden olabiliyor. Bununla birlikte sinirler, el ve ayaklar da diyabet hastalığının etkilerinin en çok görüldüğü organlar arasındadır.
Uzun süreçte kontrol edilmeyen kan glukoz seviyeleri, vücuttaki harabiyetin artışına neden olur. Özellikle damarlar üzerindeki etkiler, şeker hastalığının en önemli ve tedavisi zor sorunlarını meydana getirmektedir. Kan damarlarındaki etkiler; kalp damarları ve diğer büyük damarlar üzerine olan ve küçük atardamarlar üzerine olan etkiler olarak iki ana başlıkta incelenebilir.
Diyabet; koroner damarlarda, böbrek damarlarında, bağırsak damarlarında, şah damarlarda, bacakların üst kısmındaki büyük damarlarda  "ateroskleroz" adı da verilen damar sertliği gelişimini hızlandırmakta ve sonuç olarak ilgili sistemde sorunların ortaya çıkma sıklığını arttırmaktadır. Koroner damarlardaki sorunlar kalp krizine ve şah damarlardaki sorunlar felçlere neden olabilmektedir. Bununla birlikte bağırsak damarlarının tıkanıklıklarında mide barsak sistemi sorunları, böbrek damarı tıkanıklıklarında böbrek yetmezliği ve bacaklardaki büyük damarların tıkanıklıklarında bacaklarda ağrı gibi sorunlar oluşabilmektedir. Bu nedenle diyabetik hastaların göğüs ağrısı, nefes darlığı gibi şikayetlerde koroner arter hastalığı açısından tetikte olmaları ve bu şikayetleri yaşadıklarında mutlak suretle bir hekime başvurmaları gerekmektedir. Benzer şekilde baş dönmesi, göz kararması, bayılma, konuşma bozukluğu ve unutkanlık gibi şah damar hastalığını düşündürtecek bulgular da önemlidir. Bu iki sistemdeki sorunlara oranla daha az önemli olmakla birlikte mide bağırsak sisteminde oluşabilecek gaz, hazımsızlık, şişkinlik gibi sorunlar; böbrek yetmezliğini düşündürtecek idrarda azalma gibi şikayetler ve bacak damar tıkanıklığına işaret eden yürüme mesafesinde azalma, bacaklarda yürümekle gelen ağrı, soğukluk, solukluk gibi şikayetler de ivedi bir şekilde hekime başvurmayı gerektirmektedir. Diyabetik hastaların aynı zamanda obezite ve yüksek tansiyon açısından da risk altında olmaları, damar hastalıkları açısından risk oluşturan diğer faktörlerdir. Bu nedenle, diyabetli hastalar kan glukoz seviyeleri dışında kan yağları düzeylerini ve tansiyonlarını da kontrol altında tutmalıdırlar.
Küçük damarlarda oluşan sorunlar genellikle el ve ayaklardaki damarlar açısından önemlidir. Eldiven ve çorap tarzı şikayetler olarak da adlandırılan durumlar diyabet hastalığına özgüdür. Genellikle el ve ayaklardaki (eldiven ve çorap giyilen alanlarda) atardamarlarda diyabetin yaratacağı tahribat, damarlarda kronik süreçte daralma meydana gelmesine neden olur. El ve ayaklarda dolaşımın bozulması soğukluk, üşüme, ağrı ve çok küçük travmalarla yaralar açılması gibi sonuçlara neden olabilir. Bu bölgelerde damar sorunları ile birlikte meydana gelebilecek sinir problemleri de el ve ayaklardaki hissi azaltacağından hastalıkla ilgili şikayetlerin daha az belirgin olmasına neden olur. Örneğin; diyabetli bir kişinin ayaklarındaki sinir harabiyeti, ayağını vuran bir ayakkabının ağrısını duymasını engeller, bu nedenle ayağında yara açılır ve var olan damar tıkanıklığı nedeni ile de ayak yarasının iyileşmesi daha zor hale gelir. Benzer bir şekilde sinir harabiyetinden dolayı, diyabet hastalarının ağrı hissetmeden kalp krizi geçirebilmesi mümkündür. 
Diyabetik hastaların öncelikle kalp - damar sağlığı sonra diğer sistemler açısından dikkatli olmaları ve kan şekeri düzeylerini sürekli kontrol altında tutmaları çok önemlidir.
           
Sağlıklı bir hafta dilerim.
Doç. Dr. Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-02-18
7 Maddede Varis Hastalığı
Varis günümüzde oldukça sık karşılaşılan ancak riskleri pek fazla bilinmeyen, daha çok estetik kaygılar nedeni ile sorun edilen bir hastalıktır. Ancak bacakta ciddi yaralar açılmasına ve hatta bacağın çeşitli seviyelerden kaybına dahi yol açabilecek olan bu toplardamar hastalığını ciddiye almak gerekmektedir. Erken evrelerde teşhis edildiğinde tedavisi kolay olan ve ilerlemesini engellemenin mümkün olduğu bu hastalıkla ilgili ve bu hastalığın etkilediği toplardamarlarla ilgili merak edilenleri 7 maddede mercek altına aldım.
1.Bacak toplardamarlarında akım yerçekiminin tersi yönünde ve tamamen pasif bir şekilde gerçekleşir.
Bu akımı sağlayan 2 temel faktör atardamarlardaki kanın itiş gücü ve kalbin emiş gücüdür. Bunun dışında bacak kaslarının hareketi ile toplardamarlarda sağlanan sağma etkisi toplardamar akımına destek olan en önemli etkenlerden birisidir. Bu nedenle koşma, yürüme ve yüzme gibi sporlar, varisten koruyucu aktivitelerdir.
2.Varis sıklıkla bacaklarda karşılaşılan bir hastalıktır.
Varis hastalığı, toplardamarlardaki akımda bozulmalar ve toplardamar yapısındaki değişikliklerle birlikte meydana gelen genişlemelerle karakterize bir hastalıktır. Yerçekimi ve yüksek basınç, varis hastalığının gelişimindeki en önemli faktörlerdendir. Bu nedenle yerçekiminin en fazla etkilediği ve basıncın en yüksek olduğu bacak toplardamarları, süreçten en çok etkilenen damarlardır.
3.Bacaktaki toplardamar sistemi oldukça yaygındır.
Bacaklarda temel olarak 3 toplardamar sistemi bulunur. Bunlardan ilki derinde ve kaslar arasında yer alan, daha geniş yapıdaki derin toplardamar sistemidir. İkinci sistem olan ve kaslarla cilt arasında bulunan sisteme yüzeysel venöz sistem adı verilir. Bu sistemdeki ana damarlardan biri olan safen veni, aynı zamanda koroner baypas ameliyatlarında, baypas için kullanılan bir damardır. Üçüncü ve son sistemse bacağın çeşitli seviyelerinde derin sistem ile yüzeysel sistem arasında bağlantı kuran ve perforan venöz sistem olarak adlandırılan sistemdir. Her 3 sistem de varis hastalığından etkilenebilmektedir ve her 3 sistem için de farklı tedavi yöntemleri mevcuttur. 
4.Varislerde kapakçıklarda fonksiyon bozukluğu meydana gelir.
Normalde toplardamarların içinde kanın tek yönlü hareketini sağlayan kapakçıklar mevcuttur. Kan, yerçekiminin tersi yönünde bilekten kalbe doğru hareket etmektedir. Damar içindeki kapakçıklar kanın yukarı doğru hareketi sırasında açılırlar, daha sonra kapanarak kanın geriye kaçmasını engellerler. Çeşitli sebeplerle bu kapakçıklarda meydana gelen yapısal veya fonksiyonel bozukluklar kanın geriye doğru kaçmasına ve zaman içinde varis hastalığının gelişmesine neden olur.
5.Karnın alt kısmındaki toplardamarlarda da varisleşmeler meydana gelebilir.
Karnın alt kısmındaki toplardamarlar da bacaklardan sonra yerçekiminden etkilenen ve varis gelişimi görülebilen damarlardır. Anal bölgede gelişen hemoroidler, erkeklerde testislerde görülen varikosel ve kadınlardaki kasık, alt karın toplardamarlarının varisleşmesi olarak tarif edilen “Pelvik Konjesyon Sendromu” da temelde toplardamarlardaki varisleşme ile karakterize hastalıklardır.
6.Gebelik toplardamar hastalıkları açısından önemli riskler oluşturur.
Gebelik hem bacak toplardamarlarında hem de karnın alt kısmında yer alan rahim, yumurtalık gibi organların kanını toplayan toplardamar sistemlerinde çeşitli sorunlara yol açabilir. Gebelik sırasında aylar içinde bebeğin büyümesine bağlı olarak karın içinde artan basınç ve bebeğin çeşitli bölgelerinin damarlara yaptığı direkt baskı, toplardamarlarda basıncın artışına, akımın bozulmasına ve kalıcı/geçici yapı bozukluklarının gelişmesine neden olur. Bu nedenle bilinen varis hastalığı olan kadınların ya da gebelik sırasında varisi düşündürebilecek şikayetleri (bacaklarda damar belirginleşmesi, bacak şişliği, bacak ağrısı gibi) olan anne adaylarının damar cerrahlarına başvurması gerekmektedir. 
7.Varis hastalığının tedavisinde pek çok yöntem mevcuttur ve her yöntemin hala geçerli olduğunu unutmamak gerekir.
Varis hastalığının tedavisinde radyofrekans, lazer gibi yeni tedavi yöntemleri bulunmaktadır. Eski metodlara oranla daha kolay uygulanabilen, iyileşmesi daha hızlı ve başarı oranı yüksek girişimlerdir. Bununla birlikte ilaç, çorap ile medikal tedavi ve ameliyatlar da varis hastalığının tedavisinde yerini korumaktadır. Varis hastalığı bulunan kişilerde hangi tedavi yönteminin seçilmesi gerektiğine karar verirken hastanın damar yapısı ile ilgili bulgular yanında fizik muayeneden elde edilecek veriler ve varis hastalığının kişide yarattığı şikayetlerin ciddiyeti de çok önemlidir. Bu 3 maddenin birlikte değerlendirilerek, her tedavi metodu ile ilgili detaylı bilgilendirmenin yapılması ve hasta ile ortak karar alınması önem taşımaktadır.
Sağlıklı bir hafta dilerim…
Doç.Dr. Cem Arıtürk
Kalp ve Damar Cerrahisi Uzmanı
www.pelvikkonjesyonsendromu.com
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-02-12
Buerger Hastalığına Dikkat
Buerger Hastalığı, ilk kez 1879 yılında Avusturya’da Felix von Winiwarter tarafından bildirilmiştir. Hastalığın ilk olarak literatüre girmesi ise 1908 yılında Dr. Leo Buerger tarafından 11 hastanın verilerinin incelenmesi sonucunda gerçekleşmiştir.
Buerger Hastalığı, seyrek gözlenen ve damarları tutan bir hastalıktır. Daha sıklıkla atardamarlarda ve bacak damarlarında görülmekle birlikte kol damarlarını ve toplardamarları da etkileyebilmektedir. Buerger Hastalığındaki patolojik süreç etkilenen damarlarda inflamasyon (iltihabi süreç) ve mikrotrombüs (küçük pıhtı oluşumu) gelişiminden ibarettir. Bu değişiklikler sonucunda damarlarda önce daralma ve ilerleyen dönemlerde tam tıkanmalar meydana gelir. Hastalar bu süreçlerin sonunda ciddi bacak atardamar tıkanıklıkları ve buna bağlı gelişen şikayetlerle seyrederler.
Bununla birlikte 40 yaşın altında görülme olasılığı belirgin derecede yüksektir. Hastaların hemen tamamındaki ortak özellik sigara kullanımıdır. Buerger hastalarının ortak özelliği olan sigara kullanımı, hastalığın başlaması ve ilerlemesi açısından en önemli risk faktörüdür. Tütün çiğnenmesi de sigara kullanımına benzer şekilde riski arttırmaktadır. Genetik geçiş ve ailesel özellikler Buerger hastalığının tipik özelliklerindendir.  
Hastalarda meydana gelen ilk belirtiler atardamar tıkanıklıklarındaki şikayetlerle hemen aynıdır. Önce yürüme sırasında gelen ağrılar belirgindir. Dinlenmekle geçen ve yürümekle ortaya çıkan bacak ağrıları hastalığın ilerleyen dönemlerinde daha kısa mesafe yürümekle hatta dinlenme sırasında belirmeye başlar. Etkilenen uzuvlarda soğuma ve solukluk tipiktir. Hastalık öncelikle ayaklarda ve ellerde başlayıp daha sonra bacak ve kollara yayıldığından şikayetler de öncelikle el ve ayaklarda başlar. İlerleyen dönemlerde uzuvlarda morluklar oluşmaya başlayabilir. Hastalığın daha da ileri dönemlerinde, beslenmenin tamamen bozulmasına bağlı beslenme bozukluğuna bağlı yaralar (ülser) ve kangren oluşumu görülebilmektedir.
Buerger Hastalığı tanısı, diğer atardamar tıkanıklıklarındaki ile aynıdır. Genç ve erkek hasta olması tanı açısından değerlidir. Fizik muayenede bacaklardaki solukluk, soğukluk ve nabzın olmayışı tipiktir. İleri dönem hastalarda yaralar şüphe uyandırıcıdır. Bununla birlikte atardamarlara yönelik doppler ultrasonografiler ilk basamak tetkik olarak değerlidir. Ancak kesin tanı için ilaçlı tomografi veya anjiyografi mutlaka yapılmalıdır. Kesin tanı anjiyografide Buerger Hastalığına ait bulguların saptanması ile konur.
Tedavide temel, öncelikle neden olan faktörlerin kesilmesidir. Bu nedenle tütün ve tütün ürünleri mutlak suretle bırakılmalıdır. Sigarayı azaltmak hastalığın seyrini yavaşlatmaz. Sigaranın tamamen bırakılması hatta sigara içilen ortamlarda dahi bulunulmaması gerekir. Bu nedenle tedavinin büyük bir bölümünü sigarayı bırakma tedavileri oluşturmaktadır. Nikotin yaması gibi nikotin içerikli yöntemler, hastalığın seyrini etkilediklerinden kullanılamamalıdır.
Bununla birlikte azalmış kan akımını arttırmaya yönelik bazı tedavi yöntemleri de kullanılmaktadır. Kan damarını genişleten ve pıhtıların erimesini sağlayıp kanı akışkan hale getiren bazı ilaçlar ilk basamak tedavide akla gelmelidir. Hiperbarik oksijen tedavisi, lokal kan akımını arttırdığı ve kandaki oksijenin dokulara ulaşmasını kolaylaştırdığı için etkilidir. Günümüzde kök hücre tedavi denemeleri başlamıştır. İleri dönem hastalarda ülser ve kangrene yönelik girişimler de gerekmektedir.
Sağlıklı bir hafta dilerim.
 
Doç.Dr.Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-02-04
İşte 10 Maddede Damarlar
Damarlar, görevleri ve özellikleri itibarıyla vücudumuzun en ilginç yapıları arasında yer alıyor. Damarları kanı organlara taşıyan, tüm vücutta kan dolaşımını sağlayan ve bir ağ gibi vücudu saran kanallara benzetebiliriz. İşte son derece hayati görevleri olan damarlar hakkında 10 önemli bilgi:
Vücuttaki temiz kanı dokulara ulaştırmaktan sorumlu olan atardamarların duvar yapısında belirgin kas dokusu bulunmaktadır. Bu sayede atardamarlar, basınç dengesini ayarlayabilecek şekilde kasılıp gevşeme ve buna bağlı olarak hacim potansiyelini azaltıp arttırma yeteneğine sahiptirler.
Yerçekimine maruz kalma ve hareketsiz geçirilen süre arttıkça varis hastalığı gelişme riski de artmaktadır. Toplumda 50 yaşını geçmiş iki bireyden birinde, şikayet oluştursun ya da oluşturmasın, çeşitli seviyelerde varis hastalığı bulunmaktadır.
Bu nedenle Antik Çağ’da atardamarların hava taşıyan yapılar olduğu düşünülmüş ve hatta Antik Yunanlılar arasında, arterler trakeaya bağlı olan ve dokulara hava taşıyan “hava tutucular” olarak düşünülüyordu.
Venöz yetmezliğin ileri evrelerinde bacaklarda venöz ülser adı verilen yaralar açılabilmektedir. Bu yaraların enfekte olması da söz konusu olabilmektedir. Gecikmiş tedavilerde veya tedaviyi kabul etmeyen hastalarda sürecin ilerlemesi, ilgili bacağın çeşitli seviyelerden kaybı ile sonlanabilmektedir.
5. Genetik ve ailesel faktörler damar hastalıklarında önemli rol oynamaktadır
Ailede, bilinen atardamar hastalığının olması damar tıkanıklığı açısından en önemli risk faktörleri arasındadır. Bununla birlikte ebeveynlerinden birinde varis olan bir insanın hayatı boyunca varis hastalığına yakalanma olasılığı % 40 iken her iki ebeveynde de varis olması durumunda bu rakam %70’e kadar yükselmektedir.
Gebelik hareketsizlik, bozulmuş toplardamar akımı ve hormonal sebepler nedeni ile toplardamar hastalıkları açısından riskli bir dönemdir. Bilinen sorunu olan hastaların, gebelik dönemi boyunca bir damar cerrahı tarafından takip edilmeleri uygundur. Bununla birlikte doğumdan sonraki ilk 40 günde derin ven trombozu riskinin devam ettiği de unutulmamalıdır.
Atardamar tıkanıklıklarında, mutlak ameliyat veya girişimsel tedavi gerekmemektedir. Ancak bacakta yara olması, kişinin mevcut hastalığı ile günlük hayatını devam ettiremeyecek şikayetlerinin olması, ameliyat veya girişimsel yöntemlerle tedavi planlanması yönünde karar aldırtıcı nedenlerdir. Hastaların yaşı, şikayet profili, sosyal beklentileri gibi faktörler de en az damar tıkanıklığı kadar tedavi seçiminde önem taşımaktadır. Bu nedenle iyi ve başarılı bir tedavi süreci için hekim-hasta ilişkisi çok önemlidir.
Diyabet metabolik süreçlerin atardamarlar üzerindeki etkileri hem büyük çaplı atardamarlarda hem de el ve ayaklardaki küçük çaplı atardamarlarda tıkanıklıklara yol açar. Vücuttaki glukoz seviyesinin normal sınırlarda tutulması, şeker hastalığının damarlar üzerindeki etkilerini önlemek için yapılması gereken en önemli şeydir. Bu nedenle diyabetiklerin, diyetlerine ve ilaç kullanımlarına ciddi şekilde dikkat etmeleri gerekmektedir.
Büyük dolaşım kalpten çıkan temiz kanın atardamarlar aracılığı ile dokulara ulaşıp toplardamarlar aracılığı ile kalbe geri dönene kadar geçirdiği süreçtir. Küçük dolaşım ise kalbe dönmüş kirli kanın akciğerlere ulaşıp kalbin sol tarafına gelmesine kadar geçen süreçtir. Küçük dolaşımda yer alan akciğer atardamarı, vücutta kirli kan taşıyan tek atardamar ve akciğer toplardamarı temiz kan taşıyan tek toplardamardır.
Bu özelliklerinden dolayı damarların içindeki yapılar, büyüklükleri doğrultusunda damardan dışarıya veya damar dışındaki bazı maddeler damarın içine geçebilirler. Bu özellik vücuttaki sıvı-elektrolit dengesinin sağlanmasında önemli rol oynamaktadır.
 
Sağlıklı bir hafta dilerim…
 
Doç.Dr.Cem ArıtürkKalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-01-28
Damar Tıkanıklığında Anjiyo
Periferik damar hastalıklarının tedavisinin, konunun uzmanı ve önlem tedavilerinden başlayıp cerrahi seçeneklere uzanan geniş spektrumdaki tekniklerin hepsine hakim ve hepsini uygulayabilen ekipler tarafından yürütülmesi gerekiyor. Avrupa'da ve ABD'de “damar hastalıkları uzmanı ve cerrahı” olarak görev yapan hekimler bulunmakta, ancak ülkemizde damar hastalıklarının tedavisi ile ilgili sorumluluğun dağıtımında bir takım karmaşalar mevcut. Ancak asistanlık sürecinden itibaren damar hastalıklarının takibini, tedavisini yapan ve bu konuda uzmanlaşmış kalp - damar cerrahisi uzmanlarının, konuya hakim kardiyoloji ve radyoloji uzmanları ile birlikte bir ekip olarak tedaviyi yürütmeleri günümüzde izlenmesi gereken en doğru yoldur.
Damar Tıkanıklığı Tedavisinde Girişimsel Yöntemler (Endovasküler Yöntemler)
Ayaklarında iyileşmeyen yaraları olan ve istirahat ağrısı olan hastalar ile bacağının kesilmesi (amputasyon) planlanan ancak amputasyon seviyesinin daha aşağıdan olması için uğraşılan hastalarda kullanılması gereken ilk basamak işlemlerdir. Girişimsel yöntemler ile cerrahi arasındaki seçim darlığın yeri, uzunluğu, damar yapısı ve hastanın genel durumu değerlendirilerek yapılır.
Girişimsel yöntemlerin hepsi anjiyografi salonunda, lokal anestezi altında ve herhangi bir kesi yapılmadan uygulanır. Hastanede yatış süresi ve iyileşme süreci, cerrahi tedaviye göre daha kısadır. Bununla birlikte işlem yapılan damarlarda erken veya geç dönemde tekrar darlık oluşma veya tıkanma riski bulunmaktadır.
Tıkanıklığın veya darlığın yerine, uzunluğuna ve süresine bağlı olarak aşağıdaki işlemlerden biri veya birkaçı kombine edilerek kullanılabilir.
Girişimsel işlem öncesinde yukarıdaki yöntemlerden hangisinin kullanılacağı ile ilgili bir öngörüye sahip olunsa da hangisinin gerekli olduğu ve kullanılacağı ile ilgili nihai karar işlem sırasında verilir.
Sağlıklı bir hafta dilerim.
 
Doç.Dr.Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-01-21
Plaza İnsanı Risk Altında
Plazalar, günümüz iş dünyasının soğuk ve yapay sığınakları. Beyaz yakalı diye tabir edilen çalışan grubunun, hayatının büyük bir kısmının geçtiği bu yüksek katlı, penceresiz, klimalı ortamların insan sağlığı üzerine etkileri çok tartışılmakta. Hareketsizlik, doğal hava yerine klimatize havanın solunması, gün boyu bilgisayar ekranlarına bakarak çalışmak ve kapalı ortam nedeni ile mevcut hastalıkların yayılmasının kolaylaşması sağlık açısından olumsuz koşullar oluşturmakta. Bu nedenle solunum yolu hastalıklarının, alerjik hastalıkların ve enfeksiyon hastalıklarının haricinde özellikle hareketsizliğin neden olduğu bazı kalp damar hastalıklarının, plaza çalışanlarında sık görülmesi pek de sürpriz değil. Bununla birlikte günlük çalışma dinamiklerinin getirdiği stres de tüm bu olumsuz fiziksel faktörlere kattığı ruhsal yükler ile kalp damar sistemine ek riskler getirmekte.
Özellikle atardamar problemlerinin gelişme riski, yukarıda bahsettiğim nedenlerle oldukça artmış durumda. Hareketsizlik aterosklerotik -yani damar sertliği- sürecin en önemli nedenlerinden. Bununla birlikte plaza şartlarında beslenme ile ilgili düzensizlikler de damar sertliğinin gelişimine katkıda bulunmakta. Çalışma saatlerinden kaybetmemek için fast-food türevi beslenmenin tercih edilmesi ise bu süreçteki en önemli nedenlerden bir diğeri. Ayrıca çalışma şartlarının oluşturduğu stres ve bu stresi yenebilmek için artan sigara tüketimi yine atardamarlar üzerindeki etkisi ile darlık gelişimine neden olabilmekte.
Atardamarın bulunduğu her vücut bölgesinde damar sertliği gelişebilmesi mümkün. Kalp damarlarında meydana gelebilecek darlık ve tıkanıklıklar hayati sonuçlar doğurabilmesi nedeni ile en dikkat edilmesi gerekenlerden. Bununla birlikte şah damarlardaki tıkanıklıklar da kalıcı/geçici felç geçirme riski getirmesi nedeni ile önem taşımakta. Ayrıca bacak atardamarlarındaki tıkanıklıklar hayat kalitesini bozabilmekte ve ileri yaşlarda uzuv kaybına neden olabilecek süreçlere kapı aralamaktalar. Keza iç organlardaki damar tıkanıklıkları da ilgili organın görevleri ile ilgili sorun yaratabilmektedir (Böbrek damarı tıkanıklıklarında böbrek yetersizliği, bağırsak damar tıkanıklıklarında mide-bağırsak sistemi sorunları gibi…)
Bahsedilen bu damar sertliği süreci, günümüzde çok daha erken dönemde ortaya çıkabiliyor. Ailesinde risk faktörü bulunmayan kişilerde, herhangi bir şikayet bulunmadığı takdirde 50 yaş, rutin kardiyovasküler kontrollere başlamak için sınır olarak kabul edilmiş durumda. Bununla birlikte ailede kalp ve damar hastalığı öyküsü olan kişilerde 40 yaştan itibaren düzenli kontrollerin yapılması önem taşımakta. Bunun haricinde damar tıkanıklığını düşündürtecek herhangi bir şikayet olduğu zaman hekime başvurmak, sorunların erken saptanması ve büyümeden önlemlerin alınabilmesi açısından çok önemli.
Mevcut hayat şartlarının attığı riskleri en aza indirmek, düzenli spor yapmak, sağlıklı ve doğal bir beslenme düzeni oluşturmak, sigarayı bırakmak ve mümkün olduğunca az stresle yaşamaya çalışmak ise hayatımızı kardiyovasküler hastalıklardan uzak yaşamak için alınabilecek önlemler arasında ilk sıralarda yer alıyor.
Sağlıklı ve huzurlu bir hafta dilerim…
 
Doç.Dr.Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-01-14
Bacaklar İçin Estetik Tedavi
Varis, ciddi tıbbi sorunlarla seyreden bir hastalık olmasının yanı sıra estetik sorunlara da neden olan ve kadınların hayatını olumsuz etkileyen bir hastalıktır. Gebelik, hareketsiz hayat, olumsuz çalışma şartları gibi pek çok nedenler, bacaklardaki damarların varisleşmesine neden oluyor. Altta yatan damar yapı ve akım bozukluğu olsun ya da olmasın, bacaklarda varisleşmiş damar görüntüsünün meydana gelmesi, özellikle de yaz aylarında pek çok kadının uykusunu kaçıran kabuslar görmesine neden oluyor.
Ancak günümüzde tıbbın ve teknolojinin geldiği noktada, kadınların baş belası olan varisler için bazı estetik amaçlı tedavi yöntemleri bulunuyor. Bunlar, genel olarak uygulaması kolay ve sonucu yüz güldüren yöntemler. Ancak estetik amaçlı girişimlerin yapılması için verilecek karar subjektif olduğu için bu tedavilerin öncesinde, hekim ile hastanın iyi bir iletişimle tedavi sürecini derinlemesine konuşması ve hastanın kafasındaki soruların tamamının cevaplanmış olması gerekiyor. Bununla birlikte öncelikle altta yatan tıbbi sorunların tedavisinin tamamlanmış olması hem tedavinin başarı oranını arttıracak hem de tekrarlama riskini ortadan kaldıracaktır.
Bacaklarda ortaya çıkan ve istenmeyen varis görüntüsünün giderilmesi için kullanılan tedavi yöntemleri, genellikle kış ve sonbahar aylarında uygulanır. Özellikle yaz aylarında, işlem yapılan bölgelerde uzun süreli ve hatta kalıcı olan cilt lekelerinin oluşma ihtimali, ilkbahar ve yaz aylarında -mecbur kalınmadıkça- estetik işlemlerin yapılmamasının nedenidir. Estetik amaçlı girişimler poliklinik ortamında uygulanır. Hasta herhangi bir şekilde hastaneye yatırılmaz ve tedaviden hemen sonra normal hayata devam edebilir.
Skleroterapi Nedir?
Skleroterapi; daha çok küçük ve bazen de orta boylu varislerin tedavisinde kullanılan bir yöntemdir. İnce uçlu insülin enjektörü ile damar içine girilerek sklerozan madde (büzüştürücü) damara verilir ve damardaki kan akımı durdurularak damarın kapanması sağlanır. Tedavinin daha başarılı olmasını sağlamak ve bir takım yan etkileri en aza indirgemek için işlem sonrasında 1 hafta süre ile varis çorabı giyilmesi önerilir. İşlemden hemen sonra günlük hayata dönülebilir ve 24 saat sonra banyo yapılabilir.
Lazer ve RF ile Estetik Tedavi Nasıl Yapılır?
1.Yüzeyel (Transdermal) Lazer: Kalem şeklinde bir cihazla kılcal varislere ciltten geçen lazer enerjisi verilir. Yıllardır kullanılan etkili bir yöntemdir. İşlem sonrasında ciltte oluşan kabuklanmalar 2-3 hafta içinde kendiliğinden dökülür. Bu dönemde kabukları yolmamak ve nemlendirici krem kullanmak iyileşme sürecini hızlandırmaktadır. Lazer ışınlarının damara ulaşması için ciltten geçmesi gerektiğinden, ciltte de renk değişiklikleri gibi yan etkileri olabilir. İşlemden sonra birkaç hafta güneşten kaçınmak gerekir. Bu yüzden yaz döneminde yapılması önerilmez.
2. Yüzeysel RF: Saç teli kadar ince bir iğneyle ciltten geçilip kılcal varislere ulaşılır ve RF enerjisi verilir. Kullanımı son yıllarda yaygınlaşan yeni ve etkili bir yöntemdir. RF enerjisi cilt geçildikten sonra direkt olarak kılcal varislere verildiğinden cilt korunmuş olur. Dolayısıyla, lazerdeki yan etkiler bu yöntemde daha seyrek görülür. Ayrıca tedaviden sonra güneşten sakınmak gerekmediğinden yaz mevsiminde en sıcak günlerde bile uygulanabilir, hasta ertesi gün denize girebilir.
Yukarıda anlatmış olduğum işlemler çok ağrılı ve acılı değildir. Ancak yine de var olan ağrıyı en aza indirmek amacı ile girişimlerden 15 dakika önce cilde lokal anestezik kremler uygulanmaktadır. İşlem sırasında öksürük ve alerjik etkiler görülebilmektedir. Bu nedenle düşük de olsa komplikasyon gelişme riski olduğu için mutlaka konunun uzmanı olan hekimler tarafından yapılmalıdır.
Sağlıklı ve güzel bir hafta dilerim…
Doç.Dr.Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2019-01-08
Her Hastalığın Bir Mevsimi Var
Dünyanın güneş ve kendi etrafındaki dönüşü, doğada bir takım döngülere, her döngü de kendine has değişikliklere neden olmaktadır. Mevsimler de bu döngülerden bir tanesidir. Dünya üzerinde her yarım kürede, her farklı coğrafyada yılın belirli dönemlerinde birbirinden farklı iklim ve anlık hava durumu özellikleri yaşanması da bu döngüler nedeniyledir. Böylesi önemli değişikliklere neden olan döngülerin insan sağlığı ile ilgili bir takım değişkenleri ortaya çıkarması kaçınılmazdır. Yılın her döneminde belirli hastalıkların görülme sıklığı artmakta ve buna karşılık dikkat edilmesi gereken durumlar değişiklik göstermektedir. Yine yapılan bazı bilimsel çalışmalarda yılın belirli dönemlerinde, belirli hastalıkların görülme sıklıklarının arttığı ve bazı tedavilerin diğer dönemlere oranla daha başarılı olma ihtimalinin yüksek olduğu gösterilmiştir.
Kış
Soğuk havalardan dolayı kapalı alanlarda geçirilen ve hareketin azaldığı kış aylarında, kötü kolesterol ve kalp kriziyle doğrudan bağlantılı trigliserid isimli yağların oranı artıyor. Bu da kış aylarında kalp ve damar sistemi hastalıkları açısından dikkatli olunması gerektiğini gösteriyor. Soğuk havanın etkisi ile retina yırtılmaları (hızlı bir şekilde tedavi edilmediği takdirde görme kaybına neden olabilmektedir) Ocak ve Şubat aylarında sıklaşıyor. Bununla birlikte kış aylarında bağışıklık sisteminin zayıflaması kaynaklı nedenlere bağlı olarak en fazla ölüm Ocak ayında yaşanıyor. 
İlkbahar
Yazın habercisi ve havaların ısınmaya başladığı dönem olan ilkbaharın başlangıcında kışın son dönemlerinde geçirilen solunum yolu enfeksiyonlarının etkisi azalsa da devam ediyor. Bununla birlikte bir viral enfeksiyon olan uçuk da en çok Mart ayında görülüyor. Yapılan istatistikler, ilkbaharın ilk döneminin ameliyatlar ve tedaviler açısından en başarılı dönem olduğunu ortaya koyuyor. Hava koşulları ve vücut saati değişikliklerinin en belirgin olduğu ilkbahar döneminde hormon değişikliklerine bağlı olarak baş ağrıları ve mide-bağırsak sistemi sorunları diğer dönemlere oranla daha fazla görülüyor.
Yaz
Yaz ayları sağlık açısından kör dönem. Daha çok tatil, güneş, deniz gibi kış ayları boyunca hasretle beklenen aktiviteler kişilerin hastalıklarına olan ilgilerini azaltıyor ve tedavi süreçlerini ertelemelerine neden oluyor. Bununla birlikte varis başta olmak üzere bazı hastalıkların tedavilerinin (acil şartlar haricinde) sonbahar ve kış döneminde yapılmasının daha uygun olduğunu da hatırlatmak gerekir. Haziran ayı ile birlikte güneşten daha fazla faydalanmayla birlikte D vitamini düzeylerinde artış meydana geliyor. Bununla birlikte yaz ayları, apandisitin en sık görüldüğü dönem.
Sonbahar
Güneşli ve hareketli yaz aylarının ardından havaların yeniden soğumaya başladığı, tekrar binalar içinde geçirilen sürenin arttığı sonbahar ayları özellikle solunum yolu hastalıkları ile ön planda. Okula dönüş, kapalı sosyal alanlarda geçirilen sürenin artması grip, nezle başta olmak üzere tüm solunum yolu enfeksiyonlarının artışına neden oluyor. Aynı dönemde alerjik hastalıklar ve astım da belirgin derecede sıklaşıyor. Sonbaharın ortaları ülser, gastrit gibi mide sorunlarının en sık görüldüğü dönem. Havaların soğuması ile birlikte kireçlenme ile ilgili belirtiler de oldukça belirginleşiyor. Sonbaharın son dönemlerinde ise depresyon ve kronik karaciğer hastalıkları açısından dikkatli olmakta fayda var. Sonbahar ve kış ayları varis ve diğer tüm toplardamar hastalıklarının tedavisi açısından da en uygun zaman.
Sağlıklı, hastanede hiç zaman geçirmediğiniz bir yıl geçirmenizi dilerim.
 
Doç.Dr.Cem Arıtürk
Kalp ve Damar Cerrahisi Uzmanı
www.pelvikkonjesyonsendromu.com
Facebook:@docdrcemariturk
Instagram:@cem.ariturk
YouTube:@docdrcemariturk
 
Doç. Dr. Cem ARITÜRK




2018-12-31
Tarihten Bugüne Yeni Yıl
İnsanoğlu karakteristik özellikleri sonucunda bir yanı ile rutine sıkı sıkıya bağlanmış ancak bir yanı ile de rutinden olabildiğince kaçmaya çalışmıştır. Bu nedenle her rutin döngüyü taçlandırarak sonlandırma ve her ihtişamlı  sonun ardından yeni ve umut dolu bir başlangıç yaratma ihtiyacı hissetmiştir. Bu ihtiyacı için de kimi zaman doğanın devinimindeki döngülerden kimi zaman da doğayı gözlemleyerek kendi yarattığı takvimlerden kerteriz aldığı zaman dilimlerini kullanmıştır. İnsanoğlu ister kendi yaratısı ister doğanın hediyesi olsun, her döngüde  fark etmeden eskiyi, yeniye hediye etmiştir. Diğer bir deyişle geçmişi geleceğe projekte ederken, öğrendiklerini umutlarına armağan sunmuştur.
Türkiye dahil Gregoryen Takvim’inin kullanıldığı birçok ülkede yılın ilk resmi günüdür 1 Ocak, 31 Aralık ise beyaz sakalları ve koca göbeği ile el sallayarak uzaklaşan Noel Baba ile karakterize edilen eski yılın son günüdür. Yeni yılın en magazinel simgesi olan Noel Baba ise adını bir Hıristiyan bayramı olan ve İsa’nın doğuşunu kutlayan Noel’den almaktadır. Aslında Noel Bayramı’nın ritüelleri olan ağaç süsleme ve hediye alma gibi eğlenceli aktiviteler zaman içinde tüm dünyada yeni yılın gelişinin kutlanması için yaygınlaşmıştır.
Yılbaşının, Muharrem ayının ilk günü olarak kabul edildiği Hicri Takvim, 12 kameri aya göre düzenlendiğinden 354 güne denk gelir, dolayısıyla Miladi takvime göre yılbaşı her yıl 11 gün önce gerçekleşir. Bu nedenledir ki 2008 yılında Miladi yıl boyunca Hicri takvimde iki adet yılbaşı gerçekleşmiştir.
Doğu Ortodoks Kilisesi’nde (İsa’nın sünnet yıldönümüne de denk gelen) 14 Ocak’ta kutlanan (Jülyen Takvimine göre 1 Ocak) yılbaşı, Çin’de her yıl ilk kameri ayının Yeni Ay gününde kutlanır ki bu tarih de yaklaşık kış sonuna -21 Ocak ile 21 Şubat arası- denk gelir. Tayland, Kamboçya ve Laos’da  13 Nisan’dan 15 Nisan’a kadar kutlanan yılbaşında kutlamalar, su dökerek yapılır. İran takviminde ise yılbaşı Norous (Nevruz) olarak anılır  ve ilkbaharın başında kutlanır (20 veya 21 Mart).
Dünyanın her döneminde de farklı kültürler yılbaşı olarak farklı günleri kabul etmiş ve kutlamalar yapmışlardır. Sadece yılbaşını değil, ayın ve güneşin hareketlerini ölçerek yarattıkları zaman ve döngü kavramında belirledikleri bazı günleri, dönemleri kutlamışlardır. Bununla birlikte bolluk ve bereket emareleri de kutlama nedeni olabilmiştir. Eski Mısır’da Haziran ayında yağan muson yağmurları sayesinde Nil nehrinin kabarması tarım döneminin ve bereketin başladığını belirtir bir işaretti. Bu nedenle de Batı Afrika’da bu tarihler kutlamaya değer görülürdü. Mezopotamya'da ise yeni yıl başlangıcı Nisan ayının dördüncü günüydü. Thera, Ionia, Cronia ve Atina’da bahar ve yaz bayramları Cybele ve Demeter ayinleri ile ilişkiliydi. Nisan ayının dördüncü ve onuncu günleri arasında , tapınaklarda müzik eşliğinde kutlanırdı; kutlamalarda süt, arpa sunulur ve kurbanlar kesilirdi. Anadolu topraklarında ise Hititler bereket tanrısı Telipinu’nun dönüşünü  ve ilkbahardaki çiğdem çiçeğinin ilk açtığı zamanı kutlarlardı.
İnsanoğlu her dönem, hep bir umudun, yeniliğin ve eskiyi yeniyle unutmanın peşinde; insan ruhu ise bu döngüleri kesin tarihlerle eşik atlatma seremonisine döndürmenin.
İstediklerinizin ve hayallerinizin gerçekleştiği, sağlıklı, mutlu ve huzurlu bir yıl dilerim.
 
Doç. Dr. Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2018-12-24
Bacak Ağrısının Ardındaki Tehlike
Kardiyovasküler sistem, hastalıkları günümüzde en önemli ölüm sebepleri arasında yer almakta ve kardiyovasküler sistem hastalıklarının başında da damar tıkanıklıkları gelmekte. Damar tıkanıklığı vücutta, atardamarların çeşitli nedenlerle daralarak ilgili organın fonksiyonlarında sorunlar oluşturması nedeni ile önem taşımaktadır. Kalp ve beyin damarları bu konuda en önemli ve en hayati sorunlara neden olabilecek hedeflerdir. Bacak atardamarlarındaki tıkanıklıklar ise erken dönemde yürüme sırasında oluşan ağrılar ile başlayan şikayetler zinciri sonucunda, bacağın çeşitli seviyelerden kesilmesine dek uzayabilecek süreçlere neden olabilmektedir.
Bacaklardaki damar tıkanıklıklarında, tedavi kriterleri kalp ve şah damarlarının tıkanıklıklarındaki kadar kesin olmamakla birlikte, hastanın birtakım özellik ve beklentilerinin de tedavi seçiminde rolü büyüktür. Temel olarak görüntüleme yöntemleri ile saptanmış darlık özelliklerinin yanında kişinin şikayet derecesi ve sorunlu uzvun kişinin sosyal beklentilerini ve günlük hayatını idame ettirebilmesine ne derecede olanak tanıdığı önemlidir. Bir örnekle açıklayalım: Bacak ana atardamarında %80 darlık bulunan 50 yaşında ve günde 7-8 km yürüyen bir erkek hastada yürüme mesafesinin 3-4 km’ye düşmesi, bacak atardamar darlığı nedeni ile günlük ve sosyal hayatın devam ettirilmesinde sorunlar meydana gelmesi balon-stent veya cerrahi tedavi yöntemlerin uygulanması için bir sebep olabilir. Ancak bacak atardamarında %80 darlık bulunan hasta 85 yaşında günde sadece 1 km yürüme ihtiyacı olan bir kişi ise ve dinlene dinlene de olsa bu ihtiyacını karşılayabiliyorsa sadece ilaç ve egzersiz tedavisi ile takip etmek daha akılcı olabilmektedir.
Bu denli incelikli ve özellikli bir şekilde seçilmesi gereken tedavi yöntemlerinin, konunun uzmanı ve önlem tedavilerinden başlayıp cerrahi seçeneklere uzanan geniş spektrumdaki tekniklerin hepsine hakim ve hepsini uygulayabilen ekipler tarafından yürütülmesi gerekmektedir. Avrupa'da ve ABD'de “Damar Hastalıkları Uzmanı ve Cerrahı” olarak görev yapan hekimler bulunmakta ancak ülkemizde damar hastalıklarının tedavisi ile ilgili sorumluluğun dağıtımında bir takım karmaşalar bulunmaktadır. Ancak asistanlık sürecinden itibaren damar hastalıklarının takibini ve tedavisini yapan, bu konuda uzmanlaşmış kalp - damar cerrahisi uzmanlarının, konunun uzmanı kardiyoloji ve radyoloji uzmanları ile birlikte bir ekip olarak tedaviyi yürütmeleri günümüzde izlenmesi gereken en doğru yoldur.
Bilimsel olarak tanımlanmış kriterlere uyan damar tıkanıklıkları olan hastalarda, kullanılması gereken ilk basamak işlemlerdir. Girişimsel yöntemler ile cerrahi arasındaki seçim darlığın yeri, uzunluğu, damar yapısı ve hastanın genel durumu değerlendirilerek yapılır. Girişimsel yöntemlerin hepsi anjiyografi salonunda, lokal anestezi altında ve herhangi bir kesi yapılmadan uygulanır. Hastanede yatış süresi ve iyileşme süreci, cerrahi tedaviye göre daha kısadır. Bununla birlikte işlem yapılan damarlarda erken veya geç dönemde tekrar darlık oluşma veya tıkanma riski bulunmaktadır. Tıkanıklığın veya darlığın yerine, uzunluğuna ve süresine bağlı olarak aşağıdaki işlemlerden biri veya birkaçı kombine edilerek kullanılabilir.
Girişimsel işlem öncesinde yukarıdaki yöntemlerden hangisinin kullanılacağı ile ilgili bir öngörüye sahip olunsa da hangisinin gerekli olduğu ve kullanılacağı ile ilgili nihai karar işlem sırasında verilir. Her türlü çabaya rağmen anjiografik yöntemlerle tedavi edilemeyen hastalarda veya başarılı tedaviler sonrasında hastalığın tekrarlaması halinde damar tıkanıklığının cerrahi girişimler ile tedavi edilmesi kaçınılmaz olabilmektedir.
Sağlıklı haftalar dilerim.
 
Doç. Dr. Cem Arıtürk
Kalp ve Damar Cerrahisi Uzmanı
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2018-12-18
Yapıştırıcı ile Varis Tedavisi
Varis gün içinde ayaklarda yarattığı şişlik, ağrı, huzursuzluk, kaşıntı ve kramp gibi şikayetler ile hayat kalitesini oldukça düşüren bir hastalık. Hastalığın ileri dönemlerinde bacaklarda açılabilecek yaralar ise hastaların korkulu rüyası denebilir; hatta bu yaralar ileri dönemlerde bacak kaybına bile sebep olabilmektedir.
Bu derece önemli, günlük hayatı etkileyen ve ileri dönemlerinde çok ciddi sorunlara neden olabilen bir toplardamar hastalığı olan varisin tedavisinde pek çok yöntem kullanılmaktadır. Variste tedavinin amacı, kasıktan bileğe doğru  kan kaçışına sebep olan yüzeysel ana toplardamarı işlev görmez hale getirmektir. Klasik ameliyat yöntemi ile damar vücuttan söküp atılmaktaydı ancak bu yöntem;sonrasında ağrısı daha fazla olan, normal hayata dönüş süresi daha uzun olan ve vücutta kesi yapılarak uygulanan bir yöntemdi. Teknolojinin gelişimi ile birlikte, son 15 yıldır uygulanmakta olan lazer ve radyofrekans ile varis operasyonları, ameliyata oranla daha az ağrılı ve kesi yapılmadan gerçekleştirilen girişimlerdir. Ancak  az da olsa anestezi uygulama gerekliliği, hastaneye yatış yapılması, damar içinde oluşan ısının çevre dokularda yaratabileceği hasarlar ve  sonrasında oluşabilecek ağrı ve morluk gibi faktörler daha az yan etki ile aynı sonuca ulaşabilecek yöntem arayışının devamına neden oldu. Hastaneye yatış yapılmadan, anestezi gerektirmeden ve sonrasında ağrı, morluk  oluşturmayan  tedavi arayışı günümüzde başarılı olmuş görünmekte. Yapıştırıcı ile varis kapama tedavisi bu amaçla uygulanmakta olan en son teknolojiye sahip ve en az yan etkiye neden olan tedavi yöntemidir.
Yapıştırıcı ile varis kapama yöntemi özel bir tıbbi yapıştırıcının varise neden olan damara verilip damarın yapıştırılarak kapatılması işlemidir. Uygulanan yapıştırıcı zaman zaman cerrahide de kullanılan, güvenilirliği kanıtlanmış ve vücut ile uyumlu bir maddedir. Bu yöntem;ameliyatsız, anestezisiz ve kesi yapılmayan  kapalı bir tedavi yöntemidir ve işlem 15-30 dakika gibi çok kısa bir sürede tamamlanmaktadır. Hastalar işlemden sonra 1-2 saat dinlendirilerek evine gönderilmekte, hastanede yatmaları gerekmemektedir. Hastaların, işlemin ertesi günü işe başlamaları mümkündür. 

İşlemde, bilek veya diz bölgesine lokal anestezi uygulandıktan sonra ultrason eşliğinde varisleşmiş toplardamara, bu işlemde kullanılan özel kataterler yerleştirilir. Kasığa kadar ilerletilen kataterin yeri, ultrason ile teyit edildikten sonra, kataterin içinden yapıştırıcı madde damara enjekte edilir ve yine ultrason ile damarın kapandığı görülerek işlem sonlandırılır.
Yapıştırıcı ile varis tedavisi hem klasik operasyonlar ve lazer, radyofrekans gibi kapalı diğer yöntemler kadar başarılı hem de olumsuz yan etkileri tüm bu girişimlerden daha az olan bir yöntemdir. Hastaların anestezi almıyor olması, hastanede yatışın gerekmemesi, ameliyat sonrasında ağrı, morluk gibi yan etkilerin diğer yöntemlere göre çok daha az olması, işlem sonrası tedavi gereksiniminin olmamasıyapıştırıcı tedavisinin en önemli avantajlarındandır. Bununla birlikte hastalar aynı gün yürüyebilirler ve günlük hayatlarına, işlerinin başına dönebilirler.
Tüm bu bilgilerle birlikte varis hastalığında, hangi tedavinin uygun olduğuna hekiminiz ile birlikte konuşup tartışarak, ortak bir şekilde karar vermeniz en doğru yaklaşımdır.
Sağlıklı bir hafta dilerim…
 
Doç.Dr.Cem Arıtürk
Kalp ve Damar Cerrahisi Uzmanı
www.pelvikkonjesyonsendromu.com
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2018-12-10
Karın Ağrısı Kader Değil
Kadınlarda karın ağrısı pek çok nedene bağlı olarak görülen bir şikayettir. Özellikle 20-50 yaş arasında ve birden fazla doğum yapmış kadınlarda son zamanlarda sık karşılaşılan karın ağrısı nedenlerinin başında ise Pelvik Konjesyon Sendromu (PKS) gelmektedir. PKS, karnın alt kısmında ve kasık bölgesinde yer alan ve kadınların rahim, yumurtalık gibi alt karın organlarını çevreleyen toplardamarların varisleşmesi olarak tarif edilebilir.
Sürekli olarak devam eden ve adet kanamaları, cinsel ilişki gibi bazı uyaranlarla şiddetlenen kasık ve alt karın ağrısı PKS hastalarının en belirgin ve tipik bulgusudur. Kadın Hastalıkları, Gastroenteroloji gibi pek çok sistem açısından değerlendirilen ancak bir sonuca ulaşamayan bu hastaların PKS açısından da mutlaka değerlendirilmeleri gerekmektedir.
PKS, tanısı konduğu zaman tedavisi olan bir hastalıktır. Tedavide pek çok seçenek mevcuttur. Tedavide ne yapılması gerektiğini belirlemede kullanılan pek çok kriter bulunmaktadır. Detaylı bir renkli doppler ultrasonografi ile sorunlu damarların net bir biçimde ortaya konması, bu damarlardaki genişlemenin ve akım bozukluklarının saptanması ne kadar önemli ise hastalıkla karşı karşıya kalmış kadınların şikayetlerinin ne derecede olduğu ve beklentileri de önemlidir. Tüm bu kriterler ortaya konmalı ve PKS hastası, hekimi ile birlikte ortak bir şekilde tedavi yöntemine karar vermelidir.
İlk basamak tedavide, ağrının kesilmesi ön plandadır. Bu amaçla kullanılabilen ağrı kesiciler olduğu gibi bazı başka yöntemler de bulunmaktadır. Kronik ağrı tedavisinde uygulanabilen uyarıcı nokta enjeksiyonları, epidural-spinal bloklar gibi bazı ağrı kesici yöntemler ve akupunktur da ilaçların haricinde kullanılabilmektedir. Yine bu konuda eğitimli fizyoterapistler tarafından yapılacak fizik tedavi seansları pelvik taban kaslarının kuvvetlenmesine ve akımın düzenlenerek ağrının azalmasına yardımcı olabilecektir. PKS hastalarında uzun süreli ağrıdan dolayı meydana gelebilen uyku bozuklukları ve depresif ruh halinin tedavisinde ise mutlaka bir psikiyatr yardımı alınmasını öneririm.
Daha ileri seviye hastalarda, PKS kişinin günlük hayatını oldukça etkiler seviyeye ulaşmış ve tetkiklerde damar çapları belirli bir seviyenin üzerine çıkmış, akım bozuklukları ise iyice belirginleşmişse bazı girişimsel yöntemler aracılığı ile sorun ortadan kaldırılabilmektedir. Bu noktada en önemli olan şey ise sorunun anatomik kaynağının detaylı bir şekilde ortaya konmasıdır. Sorunlu ve genişlemiş damarların bir takım özel ekipmanlar ve yapıştırıcı maddeler ile kapatılması günümüzde sıklıkla kullanılmakta olan bir tedavi yöntemidir.
Tüm bu tedavilerin haricinde bazı özel durumlarda damar basılarını ortadan kaldırmak için açık cerrahi işlemler de gerekli olabilmektedir. Bununla birlikte her türlü yönteme rağmen ağrıdan hala şikayet eden hastalarda rahmin ve yumurtalıkların çıkartılması, kullanılmakta olan bir cerrahi yöntemdir.
Sağlıklı ve keyifli bir hafta dilerim…
Doç. Dr. Cem Arıtürk
Kalp ve Damar Cerrahisi Uzmanı
www.pelvikkonjesyonsendromu.com
Facebook:@docdrcemariturk
Instagram:@cem.ariturk
YouTube:@docdrcemariturk
Doç. Dr. Cem ARITÜRK




2018-12-03
Soğuk Havalardaki Kabus: Raynaud Fenomeni
Raynaud Fenomeni, tipik olarak soğuğa maruz kalındığı zaman el ve ayak parmaklarının özellikle uç kısımlarında meydana gelen mavi, mor renk değişikliği olarak tanımlanabilir.  Raynaud, esas olarak atardamar sistemi ile ilgili bir hastalıktır. Hastalıkta organik bir sorun olmamakla birlikte fonksiyonel bir sorun mevcuttur, fizyolojik tepkilerin aşırı halde görülmesi söz konusudur.
Normalde soğuk havalarda el ve ayak parmak uçlarındaki damarlar, düşük ısının etkisi ile büzüşürler ve bu durum fizyolojik olarak damarlardaki kan akımını azaltır. Kişiler bu durumu, ellerde ve ayaklarda üşüme olarak hissederler. Ancak Raynaud Fenomeninde normal olarak sayılabilecek bu fizyolojik tepki normalden uzun ve şiddetlidir. Bu da el ve ayak parmaklarına oksijenlenmiş kanın uzun süre ulaşmamasına ve parmak uçlarında üşüme ile birlikte morarma meydana gelmesine neden olur. Hastalık, el ve ayak parmak uçları haricinde de kendini belli edebilir ve kulak kepçesi, burun, yüz, diz, meme uçları da etkilenebilir. Nadiren tüm kol ve bacakta da bulgular görülebilir. Parmaklarda renk değişiminin yanı sıra iğnelenme, uyuşma, ağrı olabilir. Eğer damarların daralma dönemi uzun sürerse dokular için tehlikeli bir süreç ortaya çıkabilir.
Stres durumlarında da tetiklenebilen bu hastalığın en belirgin nedeni soğuk hava olduğu için hastaların şikayetleri ve doktora başvuruları kış aylarında belirginleşmektedir.
En sık genç kadınlarda görülen Raynaud Fenomeni; başka bir hastalığa bağlı olmadan görülebilmekle birlikte (primer Raynaud) diğer hastalıklara ikincil olarak da ortaya çıkabilmektedir (sekonder Raynaud). Primer Raynaud fenomeninde genetik geçiş ve ailesel faktörler önemlidir. Sekonder Raynaud Fenomeninde ise pek çok hastalık altta yatan faktör olarak karşımıza çıkabilmektedir. Raynaud Fenomeni bazı romatolojik hastalıklara eşlik etme potansiyeli çok olan bir hastalık olduğu için mutlaka Sjogren Sendromu, skleroderme, SLE, antifosfolipid sendromu gibi sistemik romatolojik hastalıklar açısından uyanık olmak ve gerekli muayene ve tetkik yöntemleri ile tarama yapmak gerekmektedir.
Tedavide direkt etkili ilaçlar bulunmamakla birlikte soğuk gibi atakları tetikleyen faktörlerden uzak durmak gerekir. Özellikle soğuk kış aylarında kalın çorap ve eldiven giyilmesi hastalığın ataklarının daha seyrek ve daha az şiddetli olmasını sağlar. Bununla birlikte stresten uzak durulmalı, sigara içilmemelidir. Damarlarda daralmaya neden olabilecek ilaçların (nezle-grip ilaçları, migren ilaçları ve bazı psikiyatrik ilaçlar)  kullanımına dikkat edilmelidir.  Altta yatan ve Raynaud Fenomenine neden olacak hastalıklar saptanırsa mutlaka o hastalıklara yönelik gerekli tedavilere derhal başlanılmalı ve romatolojik hastalıklar açısından dikkatli olunmalıdır.
Sağlıklı bir hafta dilerim…
Doç. Dr. Cem ARITÜRK 
www.pelvikkonjesyonsendromu.com
 
facebook.com/docdrcemariturk
instagram.com/cem.ariturk
Youtube Kanalı: Doç. Dr. Cem Arıtürk
 
Doç. Dr. Cem ARITÜRK




2018-11-26
Bacaktan Gelen Ölümcül Tehlike
Akciğer Embolisi (Pulmoner Emboli),derin bacak toplardamarlarında oluşan pıhtının(trombüs), oluştuğu yerden koparak akciğer atardamarını tıkamasıyla oluşan bir hastalıktır. Ani başlangıçlı göğüs ağrısı ve nefes darlığı ile belirti veren Akciğer Embolisi, bacaktaki pıhtıdan kopan parça ya da parçaların, boyutuna göre akciğer atardamarının ana gövdesinde, dallarının bir veya birkaçında tıkanmaya sebep olarak ani ölümlere sebep olabilir.Ana damarlardan biri tıkandığında ise gelişen durum “Masif Pulmoner Emboli” olarak adlandırılır ve hastalar için durum oldukça ciddi boyutlara ulaşabilir.
Akciğer Embolisi, başta akciğerler ve kalp olmak üzere birçok organın çalışmasını etkilediği için hayati risk yaratabilen bir hastalıktır. Hastalığın kaynağı hemen tüm vakalarda Derin Ven Trombozu(DVT)’dur. Bacak derin toplardamarlarında oluşan kan pıhtısı, olduğu yerden koparak akciğer atardamarını tıkar ve Akciğer Embolisi’ne sebep olur. Pıhtılaşma eğilimi, damar iç duvarında bozukluk ve toplardamar akımında problemler DVT'ye yakalanma riskini arttıran durumlardır. Bu yüzden bu risk faktörlerin sahip olanlar veya DVT geçiren kişiler, Akciğer Embolisi açısından da risk altındadırlar.  Bunlar haricinde kırık kemiğin iliğinde bulunan yağlı madde, hamilelik, doğumda amniyotik sıvı ve madde kullanımı nadir de olsa hastalığa sebep olabilen durumlardır.
Gelişen Akciğer Embolisi’nin yaygınlığına ve ciddiyetine göre belirtiler farklı şiddetlerde olabilir. Nefes almada zorluk, batıcı göğüs ağrısı, öksürük, öksürükle birlikte kan gelmesi, çarpıntı, tansiyon düşüklüğü, ani kalp durması gibi şikayetlerden biri veya birkaçı meydana gelebilir.
Akciğer Embolisi’nde pek çok tedavi yöntemi bulunmaktadır. Kan sulandırıcı ilaçlar, özel kataterlerle pıtının olduğu yere verilecek pıhtı eritici ilaçlar ve özel cihazlarla pıhtının eritilip temizlenmesi ilk başta akla gelen yöntemlerdendir. Bununla birlikte cerrahi yöntemler de Akciğer Embolisi’nde yerini korumakta. Bu yöntemlerden hangisinin kullanılması gerektiğine karar vermek ise en önemli basamak. Bu kararı verirken dikkat edilmesi gereken faktörler ise Akciğer Embolisi’nin ciddiyeti; hastanın şikayetleri ve klinik durumu (tansiyon, nabız değerleri vs.), hastanın yaşı, eşlik eden diğer hastalıkları gibi özgeçmiş bilgileri olarak sıralanabilir.
Sağlıklı bir hafta dilerim.
Doç. Dr. Cem ARITÜRK




2018-11-19
Urfa'dan Zanzibar'a

Doç. Dr. Cem ARITÜRK




2018-11-12
Uzun Uçuşlarda DVT Riski Artıyor
Günümüzde kan damarının kan pıhtısı (trombüs) ile tıkanması anlamına gelen tromboz, eski Yunanca'da “tıkaç” anlamına gelen bir sözcüktür. Derin Ven Trombozu (DVT) ise derin yerleşimli toplardamarlarda, kanın pıhtılaşması ile meydana gelen tıkanıklık demektir.
En sık bacak toplardamarlarında görülen bu hastalığın sıklığı binde bir ya da ikidir. Genellikle 40-50 yaş ve sonrasında görülen bu hastalık seyrek olmakla birlikte gençlerde de görülebilir.
 
“Ekonomi Sınıf Sendromu” olarak da bilinen bu hastalık, uzun süren yolculuklarda sık karşılaşılan bir sağlık sorunudur. Özellikle hareketsiz kalınan 5-6 saat üzeri uçuşlar en önemli risk faktörlerindendir. Bunun haricinde uzun süren hareketsiz dönemler (ortopedik tedaviler, yoğun bakım süreçleri veya büyük cerrahi girişimler sonrasında olduğu gibi),  kanser hastalığının kendisi veya kanser tedavisinde kullanılan kemoterapi, kadınlarda gebelik ve doğum kontrol hapı kullanımı, genetik kanama-pıhtılaşma hastalıkları (Protein C-S eksikliği, FV Leiden mutasyonu gibi)  DVT riskini arttıran faktörlerdendir.
 
DVT geçiren bir kişide hangi bulgular görülür?
Tıkanıklık diz altındaki veya diz üstündeki toplardamarlardan başlayarak karındaki ana toplardamara (Vena Cava Inferior) kadar ilerleyebilir. Tutulan damarın seviyesi ne kadar kalbe yakınsa, klinik bulgular o kadar şiddetli olur. DVT geçiren kişilerde bacaklarda gerginlik ve sertlik, şişme, ağrı, ısınma ve renk değişikliği gibi şikayetler görülür.
 
DVT tanısı nasıl konur?
Tanıda ilk basamak ve en sık kullanılan tetkik doppler ultrasonografidir. Ses dalgalarını kullanarak, damarların ve içeriğinin gösterilmesi prensibine dayanan bir yöntem olan doppler ultrasonografi ağrısız, kolay ve ucuz bir tetkik yöntemidir. Bacak damarlarında kesine yakın tanı konabilirken kasık ve karın damarlarında kesin tanı için başka yöntemler gerekebilmektedir.
Doppler ultrasonografi dışında venografi, ilaçlı bilgisayarlı tomografi veya MR gibi tetkikler, tanısı konamayan veya ek tetkik gereksinimi olan durumlarda kullanılan görüntüleme yöntemleridir.
 
DVT’nin komplikasyonları nelerdir?
DVT’nin biri erken dönemde ve diğeri geç dönemde oluşabilecek iki komplikasyonu mevcuttur.
Pulmoner emboli, erken dönemde toplardamar içindeki pıhtının, olduğu yerden koparak akciğer atardamarına atmasıdır. Önlenebilir hastane ölümleri içinde ilk sırada yer alan bu hastalığın belirtileri tıkanmaya sebep olan pıhtı parçasının/parçalarının büyüklüğüne ve yaygınlığına göre değişir.
Geç dönemde gelişebilecek komplikasyon ise post-trombotik sendromdur (PTS). DVT geçiren ve uygun şekilde tedavi edilmeyen hastaların neredeyse yarısında görülen bir durum olan PTS; bacakta şişlik, ağrı, ciltte kalınlaşma gibi şikayetlerle seyreden bir tablo olmakla birlikte, yüksek seviye (uyluk ve karın damarı DVT’leri) tutulumlarında daha sık görülmektedir. Bu sebeple yüksek seviyeli DVT’lerde PTS’yi önlemek adına erken dönemlerde girişimsel yöntemlerle pıhtının eritilmesi, uzun süreçteki başarı açısından önem taşımaktadır.
 
DVT'nin Tedavi Yöntemleri Nelerdir? 
DVT’nin geleneksel tedavisi, önce cilt altına yapılan enjeksiyonlar halinde uygulanan sonra da hap şeklinde devam edilen kan sulandırıcı ilaçlardır. Bu tedavi, pıhtının yayılımını ve kopup akciğer damarlarına gitmesini engeller ancak pıhtı kitlesini küçültücü etkisi yoktur.
Trombolitik tedavinin oluşan pıhtıyı erken dönemde eritmesi nedeniyle PTS gelişimi önlenebilmektedir. Sistemik trombolitik tedavinin (damar yolundan tüm vücuda kan sulandırıcı verilmesi)  kanama potansiyeli ile birlikte dozaj ve uygulama şeklindeki belirsizlikler nedeniyle birçok merkezde kullanımından vazgeçilmiştir.
Modern tıbbın gelişimi ile yeni yöntemler kullanılmaya başlamıştır. “Kateter Yollu Trombolitik Tedavi” ile pıhtının içine eritici ilaçların verilmesi veya  “Farmako-Mekanik Trombolitik Tedavi” olarak adlandırılan yöntemle, pıhtının ilaç ve kateterler yoluyla parçalanması ya da  “Aspirasyon Trombektomi” ile direk motorlu aspirasyon kateterleri ile pıhtının yüksek bir rotasyonel kuvvetle aspire edilmesi mümkün olmaktadır.  Bu yeni tedavi yöntemlerinde süre çok önemlidir. DVT oluştuktan sonra süre ilerledikçe pıhtı organize olup sertleşmekte ve yeni tedavi yöntemleri ile tedavi şansı ve başarı olasılığı azalmaktadır. İdeal süre ilk 30 gündür.
 
Sağlıklı haftalar ve keyifli uçuşlar dilerim.
Doç. Dr. Cem ARITÜRK




2018-11-05
Doğanın Kadim Mucizesi: Zeytin
Yunan mitolojisine göre; Zeus insanlığa en değerli hediyeyi veren tanrı veya tanrıçaya kentin hükümdarı olma görevini verecektir. Denizlerin tanrısı Poseidon, uzak diyarlara gidebilen ve uçan bir at armağan eder. Bilgelik tanrıçası Athena ise zeytin ağacını…
Atın güzelliği herkesi etkiler, gücü ve kudreti herkes tarafından konuşulur olur. Ancak zeytin ağacı daha mükemmeldir. Zeytin ağacı karşısında tüm tanrılar ve tanrıçalar büyülenmişlerdir. Tüm hırsına ve kazanma isteğine rağmen Poseidon bile zeytin ağacının üstünlüğünü kabul eder. Bunun üzerine Athena, zeytin ağacından bir dalı kırarak Poseidon’a verir ve öylece aralarındaki düşmanlık yok olur. O günden sonra Atina kenti Athena’nın ismi ile anılır. Düşmana zeytin dalı uzatmak deyimi de neredeyse tüm dillere yayılır. Çünkü herkes bilir ki zeytin ağacı, düşmanın dahi kıyamayacağı güzellikte ve kutsallıktadır.
Zeytin ağacının insanlık tarihindeki yeri 40 bin yıl öncesine kadar uzanmaktadır. Zeytin ağacına ilişkin elimizdeki en anlamlı veri, Santorini Adası’nda yapılan arkeolojik çalışmalarda bulunan zeytin yaprağı fosilleridir. Aynı zamanda Kuzey Afrika’nın Sahra Bölgesi’nde gerçekleştirilen arkeolojik çalışmalarda da MÖ 12 bin yıllarına ait zeytin ağacı bulgularına rastlanmıştır. Fakat bu bulgulara ulaşılmasına rağmen ilk zeytin hasadının ne zaman yapıldığı hâlâ cevapsız bir soru olarak beklemektedir. Dünyada bulunan en yaşlı zeytin ağacı da Girit’te bulunan ve 2 ila 4 bin yaşında olduğu tahmin edilen ağaçtır.
Bu kadar eski ve değerli bir ağacın pek çok kültürde, dinde yer alması da pek şaşılacak bir durum değil. Nuh Tufanı’nda güvercinin ağzındaki dalı ile, Eski Ahit’te refahın sembolü olarak, Adem ile Havva Efsanesi’nde ise Adem’in gömüldüğü yerde yeşeren üç ağaçtan biri (diğer ikisi sedir ve servi) olarak karşımıza çıkar zeytin. Ezoterik ayinlerde arınma ve kutsanma maksadı ile kullanılan zeytinyağıdır yine. Tevrat’ta, Hz. Davut’un kendini benzettiği ağaç olan zeytin, Kuran’ı Kerim’de de sıkça bahsi geçen bir ağaçtır. Nur Suresi’nde yağının berraklığından, Tin Suresi’nde üstüne ant içilesi bir ağaç olduğundan ve En’am Suresi’nde bolluk bereket kaynağı olduğundan bahsedilir zeytinin. Sezar, başında zeytin ağacından bir taçla halkını selamlar ve yine uzun süre olimpiyatlarda şampiyonlara zeytinden taç takılmıştır. Kuvveti ve erki ile meşhur Herkül’ün silahı da Hz. İsa’nın çarmıha gerildiği haç da zeytin ağacındandır.
Bu kadar eski ve bolluk, bereket kaynağı olarak kabul edilen zeytin sadece bir besin kaynağı değil, aynı zamanda da şifa kaynağı. Zeytinin yaprağında bulunan tanenler, uçucu yağlar, organik asitler ve rezin sağlıkla ilgili özelliklerini oluşturanlardan bazıları. Yaprakların suda kaynatılması ile hazırlanan içeceğin iştah açıcı, idrar söktürücü ve ateş düşürücü özelliği mevcut. Zeytinde bol miktarda protein, yağ, A, C, E vitaminlerinin yanında kalsiyum, fosfor, kükürt, klor, magnezyum mineralleri vardır. Şeker hastalığına iyi gelmesi dışında kalp ve damar sağlığını olumlu yönde etkilemesiyle bilinir. Kalp ve damar hastalığı olanların, hayvansal yağlar yerine zeytinyağı gibi doymamış yağları tüketmesi önerilirken sağlıklı bireylerin de daha sağlıklı olmasına katkı sağlar zeytinyağı. Aynı zamanda kanserden korur.  Günümüzde artmış kanser vakalarının en önemli sebeplerinden birinin beslenme alışkanlıkları olduğu düşünülecek olursa zeytinin ve zeytinyağının koruyucu etkisinden de söz etmek gerekir. Zeytinin ve zeytinyağının doğal bir antioksidan ve yaşlanmayı yavaşlatan bir meyve olduğu da kanıtlanmış durumda.
Gıda ve besleyici özelliği dışındaki etkilerinden en önemlisi ise nemlendirici özelliği. Cildin nem ve yağ dengesini koruması sebebiyle, tomarlarca para harcanarak satın alınan kremlere çok iyi ve ciddi bir alternatif zeytinyağı. Bununla birlikte zeytinyağlı sabun, krem ve vücut jelleri de cilt güzelliği, sağlığı ve saç-saçlı deri sağlığı açısından çok faydalıdır.
Bol zeytinli ve barış dolu günler dilerim.
 
Doç. Dr. Cem ARITÜRK




2018-10-30
Kaçış Sendromu Hakkında Bilinmeyenler
Halk arasında “Kaçış Sendromu” olarak bilinen “Sistemik Kapiller Kaçış Sendromu”; oluşum mekanizması, belirtileri ve seyri açısından ilginç ve farklı bir hastalıktır.  Gündelik hayat sırasında ve normal şartlarda herhangi bir belirti vermeyen ancak ataklar sırasında ciddi şikayetler ile seyreden bu hastalık yeterli ve gerekli tedaviler uygulanmaz ise ölümcül seyreder.
Literatürde tanımlanmış hasta sayısı 1000’in altında olan bu hastalık her iki cinsiyette de yaklaşık olarak eşit oranda görülür (E %57, K %43). Literatür bilgilerine göre tanımlanmış ortalama hasta yaşı 47 olmakla birlikte, hastalığın görüldüğü en küçük hasta 5 aylık bir çocuk iken en yaşlı hasta ise 74 yaşındadır.
Normal şartlarda herhangi bir sorunu olmayan kişilerde, ataklar halinde seyreden bu hastalıkta en belirgin özellik, vücuttaki kılcal damarlarda geçirgenliğin artmasıdır. Buna bağlı olarak kanın sıvı kısmının ve makromoleküllerin bazılarının damar dışına sızmasıdır. Kılcal damarlarda bu ani sorunu yaratan mekanizmanın ne olduğu henüz tam olarak ortaya konamamıştır. Ancak immün sistemde yani vücudun savunma sistemindeki bir bozukluğun bu duruma sebep olduğu düşünülmektedir.  Damar dışına sıvı sızması hem damar içindeki kan miktarının azalmasına hem de göğüs, karın, kalp zarı gibi vücut boşluklarında sıvı birikmesine neden olmaktadır. Bununla birlikte yaygın ödem oluşumu da söz konusudur. Bu sıvı dağılımındaki ani ve sağlıksız değişim elektrolit seviyelerinin de bozulmasına neden olur.
Tüm bu değişiklikler ani tansiyon düşmesi, halsizlik, bulantı, kusma, tüm vücutta şişlik gibi çok tanımlayıcı olmayan genel bazı şikayetlere sebep olurlar. Bununla birlikte kalp zarında ve göğüs boşluğunda sıvı birikmesi durumunda akciğer ve kalp yetersizliği görülebilir, hayatı tehdit edici durumlar ortaya çıkabilir.
Nedeni, mekanizması tam olarak çözülememiş bu hastalık en çok enfeksiyonlara bağlı gelişen “septik şok” ile karıştırılır. Bunun yanında aşırı alerjik reaksiyon olarak tanımlanabilecek anaflaktik şok, akut böbrek yetmezliği yaratabilecek bazı tablolar da “Kaçış Sendromu” ile karıştırılabilir.  Herhangi bir şekilde tanı koydurtacak özel bir laboratuvar testi bulunmamakla birlikte kanın normalden daha koyu hale gelmesi (hemokonsantrasyon), bir kan proteini olan albümin değerlerinde düşüklük, sodyum ve potasyum dengesizlikleri gibi bulgular varlığında “Kaçış Sendromu”ndan şüphelenmek gereklidir.
Tedavide asıl amaç ataklar sırasında tansiyon düşüklüğünü engellemek, kanın miktarını yeterli seviyede tutmak, sıvı ve elektrolit dengesini korumak ve bu sayede kalp-beyin-böbrek gibi hayati organların beslenmesinin devamlılığını sağlamaktır. Bununla birlikte bozulmuş organ fonksiyonları içinde ivedi bir şekilde tanı koymak ve bu yönde gerekli girişimleri yapmak hayat kaybını önlemek açısından önem taşır. Ataklar arasında ise astım tedavisinde de kullanılan bazı ilaçlar, steroid (kortizol) tedavisi ve immün sistemi düzenleyen diğer bazı tedavi yöntemleri de kullanılabilmektedir.
Sağlıklı haftalar dilerim.
Doç. Dr. Cem ARITÜRK




2018-10-22
Karnınızdaki Saatli Bomba: Aort Anevrizması
Anevrizma, tanım olarak vücuttaki damarlarda bölgesel olarak meydana gelen genişlemelere, balonlaşmalara verilen isimdir. Tıbbi olarak tanımlamak gerekirse de anevrizma vücuttaki herhangi bir atardamarın bölgesel olarak normalde olması gereken çapının 1,5 katından daha geniş olmasıdır. Vücutta anevrizmanın en sık görüldüğü bölge karın ana atardamarı yani “Abdominal Aort” dur. Normal çapı kişinin kilo, boy ve vücut özelliklerine göre değişmekle birlikte genelde 2-3 cm olan aortun çapının 4 cm’den daha geniş hale geldiği durumlarda abdominal arot anevrizmasından bahsedilmektedir.
Genel olarak ailesel ve genetik geçiş gösteren abdominal aort anevrizmasının en önemli nedenleri arasında hipertansiyon ve kolesterol bulunmaktadır. Bununla birlikte Marfan Sendromu gibi bazı bağ doku hastalıklarında da abdominal aort anevrizması gelişme riski yükselmektedir. Genel olarak sessiz bir şekilde seyreden sinsi bir hastalıktır. En sık görülen şikayet karın ağrısıdır. Bunun haricinde ishal, kabızlık atakları, hazımsızlık ve şişkinlik gibi mide-bağırsak sistemi hastalıklarında da görülebilecek şikayetlerle seyredebilmektedir. Hastaların bir kısmında karında nabız atışının hissedilebilmesi mümkündür. Fakat abdominal aort anevrizması ile ilgili olarak bilinmesi gereken en önemli şey hastalığın ileri evrelerine kadar uzun süre şikayetsiz seyredebileceğidir. Özellikle çapı 5 cm’nin üzerine çıkmış anevrizmalarda kendiliğinden yırtılma ve patlama riski yüksektir. Bu durumda hastaların hayat kaybı riski yaklaşık %50 olduğundan risk faktörü olan kişilerin abdominal aort anevrizması açısından uyanık olmaları gerekmektedir.
Hastalıkta tanı sıklıkla başka sebepler nedeni ile yapılan ultrasonografi ve tomografi gibi tetkikler sırasına konur. Kesin tanı ve uygun tedavi yöntemini seçebilmek için karın damarlarının görüntülenmesine yönelik ilaçlı tomografi mutlaka gerekmektedir. 5 cm çaptan küçük anevrizmalar 6 ay veya 1 yıl gibi aralıklar ile görüntülenerek takip edilmelidirler.
5,5 cm’yi geçmiş, 6 ayda 0,5 cm’den fazla çap artışı bulunan veya 4,5-5,5 cm aralığında çapı bulunup her türlü medikal tedaviye rağmen ağrı şikayetleri devam eden hastalarda cerrahi veya endovasküler (anjiyo yöntemi ile kapalı işlemler)  işlem uygulamak gerekmektedir. Endovasküler işlemler, anjiografi salonunda yapılan ve sadece kasıklardaki 5 cm’lik kesiler aracılığı ile uygulanan bir tedavi yöntemidir. Anatomik özellikleri uygun olan abdominal aortlu hastalarda uygulanabilen bu işlemin ölüm ve komplikasyon riski cerrahi tedaviye oranla daha düşüktür. Genel veya lokal anestezi altında uygulanabilen bu işlemin süresi cerrahiye göre daha kısa olup taburculuk, normal hayata dönüş ve iyileşme süreçleri cerrahi tedaviye oranla belirgin şekilde daha hızlıdır.
Bilgisayarlı tomografi ile abdominal aortun anatomik özellikleri 3 boyutlu olarak değerlendirildikten sonra her hasta için ayrı ve özel stent greftler hazırlanır. Anjiografi salonunda öncelikle her iki kasık damarı cerrahi olarak hazırlanır ve bu damarlar aracılığıyla yapılan işlem ile hastaya özel hazırlanan stent greftler anevrizmatik damar bölgelerini kapatacak şekilde damar içine yerleştirilir.  Daha sonra kasık bölgesindeki damarla tamir edilerek kesiler kapatılır ve işlem sonlandırılır.
Teknolojik ve teknik gelişmeler ile birlikte abdominal aort anevrizmasında kapalı tedavi çok önemli bir rol almaya başlasa da belirli hasta gruplarında cerrahi tedavinin gerekliliği yerini korumaktadır. Hastanede kalış süresi, ölüm ve komplikasyon olasılığı, işlem sonrası yatış ile normal hayata dönüş süresi daha yüksek olsa da anatomik özellikleri kapalı işlemler için uygun olmayan hastalarda cerrahi tedavi tek seçen olarak yerini korumaktadır.
 
Sağlıklı haftalar dilerim.
Doç. Dr. Cem ARITÜRK




2018-10-15
Gebeliğin Sinsi Düşmanı: Varis
Gebelik…
Doğanın kadına sunmuş en değerli olgulardan bir tanesi olan anneliğin başlangıcı. Henüz tanışılmamış evlat ile ilk ve en güçlü bağların kurulduğu 40 haftalık süreç. Biz erkeklerin anlayabildiği kadarı ile organik yapılı fakat organik olduğu kadar bir takım derin psikolojik temelleri de olan geçici, ancak kadının hayatında köklü değişikliklere neden olan bir dönem.
Son derece karmaşık ve neredeyse kısmen patolojik bir dönemdir gebelik. Kadınların alışık oldukları hormonal dengelerinin, düzenlerinin alt üst olduğu ve buna bağlı olarak vücutlarında bir takım değişikliklerin meydana geldiği, karınlarında büyümekte olan evlatları ile birlikte pek çok fizyolojik dengenin, geçici olarak yeniden kurulmaya çalışıldığı bir 40 haftadan bahsediyorum. Tüm bu görünür değişikliklerin yanında, gebeliğin ilerleyen safhalarında fiziksel yapının değişmesi ile gelişen bir takım gündelik hayat değişikliklerinin; sosyal hayatta ve iş hayatında kurulmaya çalışılan yeni dengenin; alışılmadık yeni, geçici hormonal düzenin ve “anne” olma fikrine alışırken yaşananların birleşerek meydana getirdiği psikolojik etkiler ise cabası.
Bir damar cerrahı olarak, gebelik döneminde damar sağlığı ile ilgili odak noktasının toplardamar sağlığı olduğunu vurgulamam gerekir. Toplardamarlar vücutta dokular tarafından kullanılmış kanı kalbe taşıyan damarlardır. Bu damarlardaki akım özelliği, atardamarlardaki aktif akımdan farklıdır ve pasif olarak gerçekleşmektedir. Atardamarlardaki akımın itiş gücü ve kalbin emiş gücü, bu akımın sağlanmasındaki en önemli faktörlerdir. Bununla birlikte bacaklardaki kasların kasılıp gevşemesi ile oluşan “sağma etkisi” kan akımına en önemli yardımcı faktörlerden biri iken yerçekimi ve toplardamarların seyri boyunca kan akımını engelleyecek çeşitli faktörler toplardamar sağlığını tehdit edici unsurlardır.
Gebelik dönemi toplardamar sağlığı açısından riskli bir dönemdir. Özellikle; ailesel faktörler, hareketsiz hayat, mesleki yatkınlıklar gibi varis hastalığı oluşumunu tetikleyen risk faktörlerini taşıyan kadınların gebelik döneminde daha dikkatli olmaları gerekmektedir. Kırk haftalık bu dönemde özellikle, bebeğin büyüyüp karın içinde daha fazla yer kaplamaya başladığı gebeliğin son 3-4 aylık dönemi önemlidir. Bu dönemde artan karın içi basıncından dolayı bacak toplardamarlarında, yerçekimine karşı devam ettirilen akım daha zorlu hale gelmektedir. Bununla birlikte bazı gebeliklerde, bebeğin vücudunun bir bölümünün (başı, kolu veya bacağı gibi) karın içindeki toplardamarlara baskı yapması sonucunda toplardamar akımında bozulmalar meydana gelebilmektedir. Özellikle, fiziksel olarak koşulların zorlaştığı, hareket etmenin daha zor hale geldiği, sosyal hayatın daha kısıtlı olduğu son 2-3 aylık dönemde yukarıdaki faktörlere, hareketsizlik de eklenince toplardamar sağlığını tehdit edecek şartlar daha belirgin hale gelmektedir. Bu dönemde az hareket edilmesi, bacak kaslarının kasılması sonucunda hızlanan ve aktifleşen toplardamar akımına yardımcı faktörlerden birinin elden kaybı demektir.
Hemen her beş gebeliğin ikisi sırasında meydana gelen ve sonrasında önemsenmediği için ilerleyen bir hastalıktır varis. Bu süreçte karşılaşılabilecek bacaklarda ağrı, sızlama, huzursuzluk, kaşınma gibi şikayetlerin yanı sıra bacak şişliği de sık karşılaşılan şikayetlerdendir. Yine yukarıda bahsetmiş olduğum nedenlere bağlı olarak toplardamarlarda gelişecek akım sorunları, gebelik döneminin doğal bir süreci olan hormonal değişikliklerle birleştiğinde bacak derin toplardamarlarında tromboz gelişim riski de ortaya çıkmaktadır. Tüm bu nedenlerden dolayı varis hastalığı açısından risk faktörlerine sahip olan veya gebelik öncesinde bilinen varis hastalığı olan kadınların gebelik süresinde uzman bir damar cerrahı tarafından düzenli şekilde takip edilmeleri gerekmektedir. Bu rutin takip ve kontroller, ortaya çıkabilecek sorunların erken dönemde ve hatta ortaya çıkmadan saptanmasını sağlar. Bununla birlikte gebelik döneminde başlayan şikayetleri olan kadınların da konu ile ilgili olarak bir damar cerrahına muayene olmalarını tavsiye ederim.
Bebeğin sağlıklı gelişimi açısından oldukça önemli bir süreç olan gebelikte ilaç kullanımı mümkün olduğunca kısıtlanmalıdır. Bununla birlikte zaten varis hastalığının tedavisinde ilaçların rolünün az olduğu da bilinmektedir. Gebelik döneminde de ortaya çıkabilecek şikayetleri azaltmak veya yok etmek için öncelikli olarak yapılması gereken bir takım düzenlemeler vardır. Gün içinde mümkün olduğunca hareket etmek; yürüyüş, yüzme gibi gebelik döneminde de yapılabilecek sporları yapmak, uzun süre oturmaktan veya hareketsiz ayakta durmaktan kaçınmak ve mümkünse oturulan dönemde ayakları sarkıtmadan oturmak alınabilecek en temel önlemlerdendir. Bacaklarda şişlik, ağrı ve huzursuzluk gibi şikayetler gelişmişse gebeler için özel üretilmiş varis çorapları kullanmak faydalı olacaktır. Karın bölgesinde basınçsız özellikteki bu çorapların mutlaka bir damar cerrahi muayenesinin ardından ve hekim kontrolünde kullanılması gerekmektedir.
Gebelik döneminde yaşanan toplardamar problemlerinin pek çoğu düzenli takip ile önlenebilir. Hayatınızın en güzel dönemlerinden biri olan gebelik döneminizi toplardamar hastalıkları ile geçirmemek için önce kendinizi dinleyin ve sorun yaşamanız durumunda bir damar cerrahına danışın.
Sağlıklı bir gebelik dönemi geçirmenizi dilerim.
Doç. Dr. Cem ARITÜRK




2018-10-08
Sabahların Vazgeçilmezi: Kahvaltı
“Yemek yemek üstünene düşünürsünüz bilmemAma kahvaltınınmutlulukla bir ilgisi olmalı.”                           Cemal Süreya
Tüm öğünler içinde başka bir yeri vardır kahvaltının; hem fiziksel hem de psikolojik olarak. Pazartesi'den Cuma’ya ayaküstü ve hızlı bir öğünken hafta sonları bir ritüele dönüşür. Bir Fransız kruvasansız, Türk ise simitsiz kahvaltıya oturmaz. İtalyanların espressosuna karşı ince belli bardakta tavşan kanı çay içilir Türkiye’de. Van’da 40 çeşit masaya sığmaz, Ege’de sızma zeytinyağsız kahvaltıya oturulmaz, Hatay’da nar ekşisiz sofra kurulmaz.
Nerede olursanız olun güne atılan ilk adımın habercisidir kahvaltı ve gün nasıl başlarsa öyle gider. Daha ilkokul çağlarımızdan itibaren şarkılarla önemi anlatılan bu öğünün günün en aktif dönemlerinde enerji ihtiyacımızı karşılıyor olması bir gerçek. Bu nedenle bir yumurta sütle çırpılıp birazcık ekmek, biraz da peynir yenmeden gün içinde verimli olmanın çok da mümkün olmadığı söylenebilir. İşte daha okul çağlarımızda şarkılarla  verilen mesajı biraz açacak olursak dengeli beslenmenin ve kahvaltıda yenmesi gereken gıdaların formülünü yakalamış oluruz. Her öğünde olduğu gibi kahvaltıda da protein-yağ-karbonhidrat dengesini kurmak önemlidir. Bunun yanında çocukluk çağında çeşitli gıdaların tadına alışmak açısından da kahvaltıdaki çeşitliliğin önemini vurgulamak gerekir.
Süt ve süt ürünleri kalsiyum açısından önemlidir. Mevsim sebzeleri domates, salatalık, roka, maydanoz gibi sebzeler çiğ hali ile, salata olarak veya tost-omlet içinde tüketilebilir. Kahvaltıda, iyi bir protein kaynağı olan yumurta çok önemlidir, ayrıca gün içinde sağlayacağı tokluk hissi de diğer besinlere oranla daha kuvvetlidir.  Ceviz-fındık gibi kuruyemişler ve kuru incir-kuru kayısı gibi kuru meyveler yenebilir.  Taze sıkılmış meyve suyu ise C vitamini açısından önemlidir. Bununla birlikte hızlı ve ayaküstü bir kahvaltı için  yulaf ezmesi, granola, fıstık ezmesi vb. gibi pratik hazırlanan yiyecekler tercih edilebilir.
Fiziksel olarak  yani sağlıklı beslenme açısından kahvaltının özellikle kilo kontrolü ve gün içinde aşırı yemenin engellenmesi açısından önemli bir yer tuttuğunu belirtmek lazım.Kilo vermek amacıyla kahvaltı etmemek bu konudaki bütün tavsiyeleri çiğnemek anlamına gelir. Sabah kahvaltı etmeyince bütün gün aç dolaşıp enerji tüketiminin daha az olduğu akşam saatlerinden önce aşırı kalori alarak kilo alma riski doğacağı bir gerçektir. Unutmamak lazım ki kahvaltıda aldığınız kalorileri harcayabileceğiniz uzun ve yoğun bir gününüz varken akşam yediğiniz yemekleri “yakabileceğiniz” pek fırsatınız olmayacaktır. Bununla birlikte kahvaltı edilmediği zaman vücut, metabolizmayı yavaşlatarak enerji ve dolayısı ile kalori tüketimini de azaltacaktır. Yapılan bilimsel çalışmalar göstermiştir ki enerjiye çevrilmeyen -özellikle karbonhidratlı- gıdaların vücutta yağ olarak depolanması kaçınılmazdır.
Gün içinde sizi dinç tutacak, hem mental hem de fiziksel açıdan eforunuzu karşılayabilecek hızlı ve pratik birkaç kahvaltı önerisi ile iyi haftalar diliyorum.
Taze meyveli-cevizli sütlü sıcak yulaf
Lor peynirli otlu omlet ve salatalık-domates söğüş
Tahıllı ekmekli zeytin-beyaz peynirli-kekikli kanepe
Lavaş ekmeğinde kaşar peynirli-jambonlu tost
Fıstık ezmeli-ballı krep
Doç. Dr. Cem ARITÜRK




2018-10-01
Kadınların Gizli Hastalığı: PKS
Pelvik ağrı, günümüzde kadınların “Kadın Hastalıkları ve Doğum” uzmanlarına başvuru sebepleri arasında ilk sıralarda yer almaktadır. Toplumda kadınlarda yaklaşık %20 sıklıkta görülen kronik pelvik ağrının menstrüel döngü kaynaklı doğal ağrılar, endometriozis, yumurtalık kistleri, idrar yolu enfeksiyonları, fibromyalji, psikiyatrik sorunlar gibi pek çok sebebi bulunmaktadır. Pelvik Konjesyon Sendromu (PKS) da kronik pelvik ağrı yapan önemli sebeplerden bir tanesi olmakla beraber birlikte az bilinen ve tanı konması görece zor olan bir durum olması sebebiyle genellikle atlanan bir tablodur.
Kadınlarda sebebi başka patolojiler ile açıklanamayan karın ağrıları, idrarda gizli kanama ve genital bölgede, kasıklarda belirgin varisler ile seyreden bu tablonun nedeni bulunamayan kasık ve alt karın ağrılarında akılda tutulması gerekmektedir. Hastalığın gelişimine sebep olan neden; gebelik, şişmanlık, geçirilmiş toplardamar trombozları vb. çeşitli sebeplerle karın içinde bulunan ve kadın genital organlarının kanını toplayan toplardamarların varisleşmesidir. Kronik olarak artan karın içi basınç, hareketsizlik gibi varislerin de oluşumunda rol oynayan faktörlerin varlığında pelvik bölge toplardamarlarında meydana gelen basınç artışı ve hastalığın başlangıcında geri dönüşümlü genişleme, şekil bozukluğu ilerleyen safhalarda geri dönüşümsüz yapısal bozukluklara neden olur.
PKS hastalarında genelde nedeni başka sebeplerle açıklanamayan, menstrüel döngüden etkilenmeyen, cinsel ilişki ile şiddetlenebilen alt karın ve kasık ağrısı mevcuttur. Ağrı ile birlikte kasıklarda ve karnın alt kısımlarında dolgunluk hissi de bulunmaktadır. Bu hastalığa yakalanan kadınlarda, adet dönemi ağrıları, beklenenden ve normalden daha şiddetli olabilir. Hastaların bir kısmında genital bölgede, kasıklarda, uylukların iç yanında ve kasıklardan kalçalara doğru varisleşmiş damarlar dikkati çeker. Hastaların büyük bölümünde gebelik döneminde ortaya çıkmış varisler bulunmaktadır. Sık idrara çıkma, makat bölgesinde dolgunluk, idrarda kan görülebilecek diğer şikayetlerdendir.
Belirgin fizik muayene bulguları bulunmayan bu hastalarda tanı için yapılması gereken ilk basamak tetkik doppler ultrasonografi olmalıdır. Hastaların hem pelvik bölgeleri hem de bacakları toplardamarları açısından doppler USG ile detaylı bir şekilde incelenmelidir. Doppler USG inceleme sonrasında hastaların bir kısmında MR venografi, BT venografi veya konvansiyonel venografi ile ilgili toplardamarların detaylı incelenmesi ve haritalanması gerekmektedir.
Tedavide kullanılabilecek bir takım ilaçlar mevcuttur. Hormon dengesini kuracak bu ilaçlar, hastalığın ilerleme hızını azaltabilir ve bazen ilerlemeyi durdurabilirler. Bununla birlikte pelvik ağrının geçirilmesi için çeşitli ağrı kesiciler kullanılabilmektedir.
Ancak hastalığın kesin tedavisinde en önemli teknik katater aracılığı ile sorunlu pelvik toplardamarların embolizasyonudur (kapatılması). Kasık veya boyun toplardamarı aracılığı ile yapılan bu girişimlerde pelvik bölgede yer alan genişlemiş, yapısal olarak bozulmuş toplardamarlar saptanır. Sorunlu olan bu damarlar önce sklerozan (büzüştürücü) bir ilaç verilir ve sonrasında içine özel tıkaçlar yerleştirilir. Pelvik venöz embolizasyon işleminin teknik başarısı %99, tekrarlama oranı ise %8’in altındadır. İşlemler yılın her mevsiminde yapılabilir ve hastalar aynı gün içinde taburcu olarak ertesi gün iş ve sosyal hayatlarına kaldıkları yerden devam edebilirler.  İşlem zamanlamasının adet dönemi ile ilgisi bulunmamaktadır. İşlem sonrası doğurganlık ve adet düzeninde herhangi bir değişiklik meydana gelmez.
Doç. Dr. Cem ARITÜRK




2018-09-24
Stres Damarlarınızda
Eylül ayının gelmesiyle birlikte yaz sona erdi diyebiliriz ve okulların açılması ile de tatil döneminin bittiğini çok net bir biçimde hissediyoruz. Yoğun çalışma temposu, gri renkli gökyüzü ve karanlık başlayıp karanlık bitirilecek günler bizi bekliyor. Sabah erken kalkma, trafik, geçim derdi, yoğun çalışma temposu gibi günlük ve modern hayatın getirileri olan pek çok stres faktörü şimdiden uykularımızı kaçırmakta. Bunların haricinde hayatın getirdiği sürpriz olumsuzlukların yarattığı stresler de cabası.
Stres, günlük konuşmalarda sıkça kullanılan “gerginlik” diye çevirebileceğimiz bir sözcük. Bilimsel ve tıbbi anlamına bakılacak olduğunda ise stres, karşılaşılan yeni durumlarda insanın ruhsal, bedensel sınırlarının zorlanmasıdır. Vücutta bu yeni duruma uyum sağlamak için meydana gelen değişikliklere ise stres tepkisi denir. Günlük konuşmada stres diye adlandırılan endişe, sıkıntı ise organizmada stres etmenlerine karşı başa çıkamama durumunda gelişen psişik değişikliklerdir. 1950’lere kadar stres, organizmada fizyolojik ve fizyopatolojik değişiklikler yapan uyaran olarak kabul edilmekteydi.1952’de Kanadalı fizyolog Selye, stresi uyaranlara karşı organizmanın verdiği yanıt olarak tarif etti.
Stres yaratan faktörler, sanılanın aksine yalnız günlük psikolojik nedenler değildir. Gürültü, sıcaklık, nem, çevre kirliliği, cerrahi girişimler gibi fiziksel etmenler ve ikili ilişkiler gibi sosyal sebepler de psikolojik faktörler gibi strese neden olabilmektedirler.
Stresin, başta insan psikolojisi olmak üzere tüm vücuttaki olumsuz etkileri bilinmektedir. Karın ağrısı, nefesin yetmemesi, yutkunup da yutamama hissi ve boğazda düğüm en sık karşılaşılan erken psikosomatik belirtilerdir. Stresin yaşandığı anda hissedilen bu semptomlar haricinde uzun süreli ve sürekli stresin başta kalp - damar sistemi olmak üzere vücutta pek çok sistemde olumsuz etkilere neden olan bir faktör olduğunu hatırlatmakta fayda var.
Vücudun strese tepkisi üç aşamada gelişir; akut tepki, direnme (başarılı direnme ve başarısız direnme) ve tükenme aşamaları.
Akut tepki aşamasında, gerek fiziksel gerekse psikolojik stres sonucunda vücutta bir takım hormonal mekanizmalar devreye girer. Stres anında gereken ani tepkinin verilebilmesi için artan adrenalin salgısına bağlı olarak tansiyonda yükselme ve solunumda hızlanma gözlenir. Adrenalinle birlikte vücutta yoğun bir kortizol salınımı mevcuttur.  İkinci aşamada bu değişiklikler düzeltilmeye çalışılır. Kalp ve akciğer sistemi normal haline dönmeye ve kişi gevşemeye başlar. Bu ikinci aşamada vücut, stresle baş edemezse veya direnme döneminde çok enerji harcanırsa tükenme görülür. Bu dönemde vücutta ciddi anlamda halsizlik, güçsüzlük ve psikolojik olarak depresyona yatkınlık, umutsuzluk gözlenir.
Stres döneminde meydana gelen taşikardi ve hipertansiyon atakları, damar sertleşmesi olarak bilinen “ateroskleroz” gelişimine neden olabilmektedir. Koroner damarlarında, bacak atardamarlarında veya şah damarlarında damar sertliği olanlarda süreç hızlanacak, olmayanlarda ise tetiklenecektir. Stres sırasında aniden artan tansiyon, aort anevrizmalı hastalarda ani damar yırtılması riskini de beraberinde getirecektir. Yine stres dönemlerinde artan kortizol hormonu, uzun dönemde vücutta iltihabi bir süreç oluşturarak organların daha erken yıpranmasına neden olabilmektedir. Bununla birlikte stres ile baş edebilmek için artan sigara ve alkol tüketimi de damar sertliğinin bilinen risk faktörlerindendir. Stresin tetiklediği yeme bozuklukları da kalp damar sağlığı açısından risk oluşturmaktadır.
Kırık Kalp Sendromu
Bununla birlikte stres dönemlerinde tetiklenen durumlardan biri olan ve sıklıkla kadınlarda görülen “kırık kalp sendromu” (takotsubo kardiyomiyopati) da kalp krizi ile karıştırılabilmektedir. Kalp krizindekine benzer şekilde göğüs ağrısı ve EKG bulguları olan bu hastalıkta, kalp damarları tamamen normaldir. Hastalığın oluşumunda en önemli faktör ise strestir. Stresin ortadan kaldırılmasıyla ve destek tedavi ile hastalık geriler.
Stressiz bir hafta dilerim.
Doç. Dr. Cem ARITÜRK




2018-09-17
Vücudun Gizli Tehlikesi: Şah Damar Tıkanıklığı
Halk arasında “şah damarları” olarak bilinen karotis arterleri, boynun her iki yanında yer alan ve beyne oksijence zengin kanı ulaştıran damarlardır. Beynin, yüzdeki, boyundaki ve saçlı derideki dokuların kan dolaşımının önemli bir bölümü bu şah damarları aracılığı ile sağlanır. Vücuttaki her atardamarda olduğu gibi şah damarlarında da aterosklerotik (damar sertliği) sürece bağlı olarak daralma ve tıkanma riski mevcuttur. Her damar sertliği sürecinde olduğu gibi yağ ve kireç içerikli aterom plaklarına bağlı olarak meydana gelen şah damar tıkanıklığında hedef organ beyin olduğu için hastalığın olası sonuçları ve komplikasyonları çok ciddi olabilmektedir.
Genetik ve ailesel faktörler hastalığın sebepleri arasında ilk sırada. Bununla birlikte hareketsizlik, sigara kullanımı en önemli risk faktörlerinden. Özellikle kontrol altına alınmamış hipertansiyon ve şeker hastalığı da hem hastalığın oluşum riskini hem de ilerleme hızını arttıran faktörlerden sayılabilir.  
Yavaş ve sinsi ilerleme özelliğine sahip şah damar tıkanıklığının belirtileri arasında, özellikle yatan veya oturan kişinin aniden ayağa kalkması ile oluşan sendeleme, göz kararması, baş dönmesi ve bayılma yer alıyor. Bununla birlikte hastalarda hastalığın seyri boyunca konuşma bozuklukları görülebiliyor. Bu konuşma bozuklukları kelimeleri hatırlayamama veya telaffuz problemleri şeklinde ortaya çıkabiliyor. Unutkanlık hastalarda en sık görülen belirtilerden bir diğeri. Bununla birlikte hastaların bir kısmında geçici felç atakları da görülebiliyor ki bu geçici ataklar, meydana gelebilecek kalıcı felçlerin en önemli habercisi. Özelikle başlangıç dönemindeki belirtiler pek önemsenmese de hem hayat kalitesini düşürmesinden dolayı hem de erken tanı konabilmesi açısından çok önemli. Çünkü erken tanı hem girişimsel ve cerrahi tedavilerin daha geç dönemde yapılmasına olanak tanıyor hem de ilaç tedavisi ile birlikte şikayetlerin azalması sağlanabiliyor.
Genellikle tansiyon düşüklüğü, şeker düşüklüğü gibi durumlarla karıştırılan bu şikayetlerde mevcutsa başvurulması gereken yer mutlak suretle bir kalp ve damar cerrahisi uzmanı. Konunun A’dan Z’ye her noktasına hakim uzman bir damar cerrahı; hem tanı hem de her türlü tedavi yöntemi  hakkında sizi gerektiği gibi yönlendirecek ve uygun yolda ilerlemenizi sağlayacaktır. Şah damar hastalığından şüphelenildiği zaman uygulanması gereken ilk tetkik renkli doppler ultrasonografidir. Damar yapısı ve akım özellikleri ile ilgili oldukça önemli bilgiler veren bu tetkikin ardından şüphelenilen vakalarda kesin tanıyı koyabilmek için ve tedavi metoduna karar verebilmek için ilaçlı tomografi veya anjiografi ile şah damarları değerlendirmek gerekmektedir.
Tanı konan hastalarda eğer şah damar tıkanıklığı çok ciddi boyutlarda değil ise risk faktörlerini ortadan kaldırmak, altta yatan hastalıkları kontrol altına almak ve ilaç tedavisi çoğu kez yeterli oluyor. Bu hastalarda mutlaka yıllık kontrollerle hastalığın takibini yapmak gerekli. Belirli bir düzeyin üzerindeki darlıklarda ise girişimsel tedavi yöntemleri ve ameliyat kaçınılmaz. Girişimsel tedavi yöntemleri ile yapılan, darlık olan bölgeye stent takılması. Ameliyatta ise sorunlu daralmış bölge açılıp içerideki plaklar temizlendikten sonra damar tekrar kapatılıyor. Cerrahi ve girişimsel yöntemlerle tedavi arasında seçim yapılırken değerlendirilmesi gereken pek çok kriter mevcut. Hastanın yaşı, risk faktörleri ve anatomik özelliklerini de içeren pek çok değişken seçilecek tedavi yöntemini belirliyor. Günümüzde tıbbi kılavuzlar ve yapılan çalışmalar uzun dönemde ameliyatın, kapalı tekniklere oranla daha başarılı olduğunu gösterse de iyi-kötü, riskli-risksiz gibi sınıflamalardan ziyade hastaya uygun olan-olmayan gibi bir tanımlama ile tedavi yönteminin seçilmesi daha doğru bir yaklaşım. Burada önemli olan şey ise tedavi sürecinde, tedaviyi yönetecek hekimin her türlü tedavi yöntemini başarı ile gerçekleştirebiliyor olması.
Sağlıklı haftalar dilerim.
Doç. Dr. Cem ARITÜRK




2018-09-10
İki Teker ve Vosvos: Aynı Ruh Farklı Biçim
İkisi de özürlük ve başkaldırının imgesi olarak kullanılmış çeşitli zamanlarda. Dünyanın endüstriyel devriminin getirmekte olduğu kıyamet alametlerine karşı hem amaç hem de araç olarak kullanılmışlar. Yıllanmakla eskimeyen ama değerlenen; klişelerle genelleşmeyen ama kişiselleştirilmekle özelleşen araçlar onlar. Kökenleri ve özellikleri birbirinden çok farklı olsa da günlük kullanımdaki yaygınlıkları toplumlara ve coğrafyaya göre farklılık gösterse de belirli dönemlerde akım ikonları olmalarından ve kullanan kitlelerin felsefi olarak benzer amacı hedef almalarından dolayı birbirlerine benzer, kader ortağı sayılabilecek iki araçtır; bisiklet vevosvos veya velespit ve kaplumbağa.
4 tekerlekli motorlu kardeşinden 150 yıl kadar önce Fransa’da temelleri atıldı bisikletin. 1791’de Conte de Sivac’ın üretimi olan bisikletin ilkel hali olan ”Celerifere” pedalsız, ayaklar yere sürülerek yol alınan, iki tekerli bir araçtı. İlk pedallı bisikletin, 1839 yılında İskoç Kirpatrick Macmillan tarafından yapılmasının ardından “velespit” ismini ilk kullananlar 1861 de Fransız Michaux kardeşler oldu. Zincirle çalışan ilk bisikletin 1840’ta üretiminden sonra sektördeki son büyük gelişme 1888’de John Dunlop’un hava dolu lastiği bulması oldu. Osmanlı’da 1885’te Tarık Gazetesi tarafından duyurulan bisikletin kullanılması 19.yy.ın başlarına denk gelmektedir. İlk olarak ulaşım ve hobi amacı ile İstanbul ve İzmir’de kullanılan bisiklet, yarış amacı ile ilk olarak 1895 yılında İstanbul, İzmir ve Selanik’te kullanılmıştır. Osmanlı’nın son dönemlerinde halk arasında ulaşım amaçlı, posta hizmetlerinde ve askeri teşkilatta yoğun olarak kullanılan bisikletin Cumhuriyet tarihinin başlarında da değeri kaybolmamıştır. Ancak yıllar geçtikçe çeşitli sebeplerden ötürü bisiklet kullanımı terkedilmiştir. Avrupa’daki gelişimin aksine 1900’lü yıllar Türkiye’yi ulaşımda bisikletin yeri açısından geriye götürmüştür. Kuzey Avrupa’da yer alan Kopenhag, Brüksel ve Amsterdam gibi bisiklet dostu şehirlerin 1900’lü yılların sonunda ve 2000’li yıllarda göstermiş olduğu gelişmelerle kıyaslandığında, günümüzde ülkemiz bisikletin yeri açısından emekleme dönemini yaşamaktadır.  
Hitler tarafından bir savaş aracı olarak üretilmesine inat, çiçek çocukların da katkıları ile 1970’lerde hippi akımın öncü görsellerinden biri haline geldi Vosvoslar. İlk olarak 1931 yılında Ferdinand Porche’un, Stutgart’ta kurduğu tasarım atölyesinde ürettiği bir projeydi. 1934 yılının başında Hitler-Porche işbirliği ile 3 çocuklu bir aileyi taşıyabilecek bir araç üretilmesi planları 1936 yılında tamamlanan 3 prototip ile taçlandırıldı. 1937’de ilk kez “Volkswagen” kelimesinin kullanılmasının ve 30 adet üretimin ardından 1937’de “Hitler’in sevinç getiren güç otomobili” olarak lansmanı yapılan bu şirin aracın 1938’de Nazi Subayları ve politikacılar için bir versiyonunun üretileceği halk tarafında henüz bilinmemekteydi. 1938’de Almanya’nın Aşağı Saksonya bölgesinde kurulan dünyanın en büyük otomobil fabrikasında başlayan üretim; 2. Dünya Savaşı sırasında 1945’te isminin Wolfsburg Motor Works olarak değişerek İngiliz hakimiyetine geçmesi, 1946’da Porcshe’un Fransa’da savaş suçlusu olarak tutuklanması, Almanya’nın bombalanması ve ilk 3 prototipin tamamen yok olmasıyla gölgelendi. Bu dönemde fabrikanın yönetimini kaybeden Almanlar, markayı ancak 2 yıl sonra 1948’de geri alabildiler. 1950’de ABD’ye satışın başlaması, 1953’te Brezilya’da fabrika kurulmasının temellerini oluşturan hamle oldu. 1961 yılında Türkiye’ye giriş yapan “Beetle”ın Almanya’daki üretimine 1974’te son verildi. Bu tarihten sonra çeşitli dönemlerde Güney Amerika ülkeleri (Peru, Uruguay, Meksika, Brezilya) ve Nijerya’da üretilen kaplumbağanın son üretimi 2003 yılında Meksika’da yapıldı ve üretim bu tarihte son buldu.  
Birbirinden kronolojik, felsefi, endüstriyel ve siyasi anlamlarda çok farklı tarihleri olan bu iki ikonik ulaşım aracının bir takım ortak paydaları olduğunu vurgulamak gerekir. Avrupa’dan köken iki ulaşım aracından eksik tekerli olanının doğallığı ve doğa dostu hali su götürmez bir gerçek. Hayatına bir askeri araç olarak başlayan vosvosların ise çiçek çocuklarla birlikte endüstriden ve kentten doğaya kaçış amacı ile kullanılmış olması orijin imajının kaderini değiştiren olay oldu. Fiziksel benzerliklerinden ötürü de ülkemizde “Kaplumbağa” olarak adlandırılması “doğa dostu” imajını perçinleyen faktördü. Pek tabii ki insan enerjisi ile çalışan ve atık olarak sadece ter üreten bisiklet ile benzinle çalışan motorize kaplumbağanın doğaya reel etkileri bir olmadı hiçbir zaman, ancak şu da bir gerçek ki doğaseverlerin çoğu “Kaplumbağasever” ve Kaplumbağasever”lerin çoğu doğasever oldular. Endüstriyel evrim ile birlikte karmaşık ve teknolojik hale gelmeye başlayan otomobil piyasasında vosvosun taht kurduğu gönüllerdeki en büyük motivasyon kuşkusuz ki basit olma ve sadeleşme eğilimi idi. Bisiklet sevdalılarındakine benzer olan bu sadelik felsefesi, çoğu kez vosvos sürücülerinin, yolları boyunca karşılarına çıkan pek çok soruna kendi çabaları ile çözüm bulma yeteneğini geliştirdi. Bundandır ki her bisiklet sürücüsü biraz bisiklet tamircisi ve her vosvos şoförü biraz araba tamircisidir.
Her ikisinin de ritüelleri vardır. Yola çıkılmadan son kontrolleri değil, detaylı bakımı yapılır her ikisinin de çünkü bilinir ki bakılınca bağ olan bu araçlar bakılmazsa dağ başında yolda bırakırlar. Bununla birlikte hem bisiklet kullanıcısının hem de kaplumbağa sürücüsünün büyük bir alet çantası vardır bagajında. Sahibi, önde olan vosvos bagajının büyük bir kısmını bu tamir çantasına ayırmak için zerre tereddüt etmez; bisiklet sürücüsü bunun ötesine giderek bacağına kuvvet gerektirecek ek bir yük olarak taşır bu tamir araç-gereçlerini. Yolda karşılaşıldı mı mutlaka selamlaşılır; vosvosun kornası veya selektörü, bisikletçinin selamı veya zili taçlandırır o anı. Her ikisinin de sahibi araştırmacı ve uygulamacıdır; yenilikleri, başkalarının denemelerini inceler; aklına yatanları, gözüne hitap edenleri, hayalinin getirdiklerini kendi bisikletine, vosvosuna uygular ve aracını kişiselleştirir. Dünyanın dört yanından parça toplar ve modifiye eder vosvosçu arabasını, benzer şekilde her bisikletçinin gittiği yeni bir şehirde ilk uğrak noktası bisiklet mağazalarıdır.
Yolculuk etmeyi severler, gittikleri yerlerde anılar biriktirmeyi; hayatlarına insan katmayı ve o insanlarla anlar yaratmayı. Topluluklar kurarlar tanışa tanışa; yolda onlarca vosvosu ard arda, onlarca bisikleti yan yana görmeniz hiç de zor değildir. Basittirler, sadedirler, karmaşanın ve karmaşıklığın uzağındadırlar. Sevgi, dostluk, aşk ve doğa için yaşamdır felsefesi bisikletçilerin ve vosvosçuların.
Ve yüksek sesle hep şu 3 kelimeyi söylerler: Sevgi, özgürlük ve barış.
Doç. Dr. Cem ARITÜRK




2018-09-03
İyi mi Uykular!
Uykuya dalmam için gerekenin, dayanacak bir duvardan öte olmadığı günlerin pek de uzak olmadığını anımsıyorum. İki ameliyat arası tabure üstü uykuları, trafik ışıklarında beklerken direksiyon başında dalmalar, yemek yemeyi unutarak uykuya geçmeler, sabah 4. alarma rağmen yastıktan ayrılamayışlar; hepsi de en az bugünkü kadar yorgun olduğum durumların ertesinde yaşanmış, gerçek deneyimler. O deneyimlerde beni uyumaya yönelten veya uyanamamama sebep olan faktörün ne olduğunu hiç irdelememişken şu anda “bırak beni kapanayım” diyen göz kapaklarıma başkaldırımın sebebini şiddetli bir şekilde merak etmekteyim.
Neden bazen bu kadar basitken uyumak bazen imkansız oluyor?
“Uyku tüm memelilerde, kuşlarda ve balıklarda gözlenen doğal dinlenme biçimidir” diyor Vikipedi uyku hakkında. Beyin aktivitelerinin tam olarak durmadığı ancak değişikliğe uğradığı bir hal. Bir nevi “stand-by” da yani hazırda bekleyerek dinlenme hali. Fazları olan, derinleşip yüzeyselleşen, kendi hastalıklarına sahip olan ve insanların toplam hayatlarının neredeyse üçte birini geçirdikleri fizyolojik bir dinlenme halidir uyku.
Ergenlik öncesinde çocukların gecede en az 11 saat, yeni doğmuş bebeklerin ise 18 saat uyuması gerekiyor. Ergenlik çağındaki çocuklar ise gecede 10 saat uyumalı. Erişkin bir birey için ise 8 saatlik uyku yeterli.
Modern bilimin tanımlamalarına göre tarif edilen günde tek sefer ve 8 saat olarak kabul gören bu düzen ABD'de Virginia Tech Üniversitesi'nden Roger Ekirch'e göre bu düzen her zaman böyle değildi. Roger Ekirch’in 2001 yılında yayımla araştırmada; yüz yıl önce insanların uykusu iki büyük parça şeklindeydi. İnsanların çoğu o dönemde günde 2 sefer 4-5 saatlik uykuya yatmaktalardı. Dr. Ekirch’e göre 19. yüzyılda evlere elektriğin gelmesi, yapay ışığın insanın vücut saatini değiştirmesi ve endüstri devriminin üretkenlik ve verimliliğe büyük önem vermesi uyku düzeninin değişimini ivmelendiren faktörler oldular.
Her gece uykuya daldıktan sonra her biri 60 ile 100 dakika süren ve çeşitli evrelerden oluşan uyku aşama döngülerine giriyoruz. Her döngünün ilk evresi uyku ile uyanıklık arasında uyuşukluk. Bu süreçte nefes alma yavaşlıyor, kaslar gevşiyor ve kalp atış hızı düşüyor. İkinci ve üçüncü evreler birlikte yavaş dalga uykusu olarak biliniyor ve bu sürede rüya görülmüyor İkinci evre biraz daha derin bir uyku ve bu evrede uyanmak mümkün. Üçüncü evre olan derin uykuda uyanmak çok zordur çünkü vücudumuzdaki faaliyet en aza inmiştir. Bu evreden sonra ise REM olarak bilinen rüya uykusuna giriyoruz.  Bu sırada rüya görüyoruz.
Bu bilimsel bilgilerin ötesinde uykuya atfedilen bu değer nedendir?
Uyku, yukarıda tarif ettiğim şeklindeki gibi saf fizyolojik bir olay değildir. Psikolojik komponenti de kuvvetli, değişken bir süreçtir, ritüeldir. Zorla uyunabilir, maalesef uyunabilir, çok uyunabilir, üzüntüden uyunabilir, unutmak için uyunabilir, kaçmak için uyunabilir, yorgunluktan uyunabilir. Yorgunluktan uyumak mümkün de olmayabilir veya maalesef uyunamayabilir, üzüntü ve stres uykuları kaçırabilir, çok yorulunca uyku kendiliğinden kaçabilir.
Irksal ve toplumsal farklılıklar gösterir. Meslekler arasında uyku özellikleri ve zamanlaması farklıdır. İnsanların dönemsel uyku alışkanlıkları bile birbirinden farklı olabilir; kışın “erken yatıp erken kalkan ve bir yumurtayı sütle çırpan” kişi yazın “eller havaya, hayda hoppa” derken bir bakar ki “gece kuşu” oluvermiş.
Hep aynı sonucu elde edemez uyuyan kişi. Her zaman dinlendirmez de uyku. Kimi zaman kendini mayalar, bazen de 10 dakikası bir günü kurtarır. Kimine 4 saati yeter bir sonraki 20 saati geçirebilmesi için, bazısı 8 saat uyumazsa “babasını tanımaz”. Sabah güneşini görmeden gününü geçiremeyenler, perde ile karartılmış odadan güneş geçmeden uyandığında “afyonunu patlatamayanlar” ile aynı dünyayı paylaşırlar. Sabah alarmını, uyanması gerekenden 10 dakika öncesine kurup 10 dakika kazanarak mutlu olanlarla, son dakikacı uykucular bazen beraber koşarak yetişirler servislerine.
Emareleri vardır, kendini belli eder. Bazen uyku gelince esnenir, bazen uyanınca; esnenince de gözler yaşarır. Gerindirir insanı, özellikle de sonrasında. Gözleri kızartır yokluğu, şişirir çokluğu; göz kapaklarını ağırlaştırır hem yokluğu hem çokluğu. Omuzlar çöker, göbek dışarı göğüs içeri gider. Bakışlar tek bir noktada odaklanır, konuşulanlar duyulur ama anlaşılmaz, bakılır ama görülmez. Konuşulur ama sonradan hatırlanmaz.
Yatak en önemli öğelerinden biridir uykunun; yumuşağı serti, ikizi, teklisi, çift kişiliği, ekstra genişi, bazalısı, bazasızı, viskolusu, yaylısı. Çeşit çeşit, keyfe göre. Yumuşak yastıktır bazısının tercihi; çift yastıksız yatamayan, sert yastıkla yatanı eleştirirken kuş tüyünden vazgeçemeyenler yastıksız yatanları hiç anlayamayacaklardır. Yazın bile yorgansız yatamayanlar da vardır kış aylarında çıplak uyumayı sevenler de. En büyük tartışma konusu olur bazen uyurken çorapların akıbeti. Erken kalkıp koşanlar, koşu kıyafetleri ile uyurlar bazen. Kampta uyku tulumudur mekan, yelkende havuzlukta bulunan bir bedenin sığacağı herhangi bir yer. 
Uykunun uyanışı da ayrı bir ritüeldir. Eller kollar dört bir yanda bir uyku süresinde uyananlar ile gözlerini iki saniye içinde açtıktan sonraki yedinci saniyede uyanmış olanlar aynı günü selamlar. Kimisi buz gibi su ile bile ayılamazken, ılık duşsuz başlayamayanlar da vardır güne.
Uyku bu şakaya gelmez. Kendi kendine gelebilir, zorla da getirilebilir… Ama şakaya gelmez.
Hadi iyi uykular.
Doç. Dr. Cem ARITÜRK




2018-08-27
Kalp ve Damar Hastalıklarının Yaşı Yok
İnsanlar, doğdukları andan itibaren yaşlanmaya başlarlar. Doğduğumuz andan itibaren sürekli çalışan ve vücudun olmazsa olmaz tek organı olan kalp ile kalbin lojistik ortağı olan damarlar bu yıpranmadan en çok payını alanlardır. Kalp ve damar hastalıklarında en önemli risk faktörlerinden biri olan genetik altyapı, bu yaşlanma süreci ile birleşince hastalıkların ortaya çıkması kaçınılmaz olur. Genetik alt yapımızı ve ailesel faktörlerimizi değiştiremesek de sonradan gelişebilecek risklerden uzak durarak kalp damar sistemi hastalıklarından ve diğer sağlık sorunlarından korunmak mümkündür.
Dünyada ölüm nedenleri arasında ilk sırada yer alan ve Türkiye’de yaklaşık olarak 4-5 milyon erişkini etkileyen “damar sertliği” (ateroskleroz) en önemli, ölümcül kalp-damar sistemi hastalıklarındandır. Endüstrileşmiş ülkelerde daha sıklıkla görülen kalp-damar hastalıklarına, Finlandiya gibi kuzey Avrupa ülkelerinde ve Japonya gibi Uzakdoğu ülkelerinde daha seyrek rastlanmaktadır. Eskiden aterosklerotik kalp ve damar hastalıkları yaşlı insanların sorunu olarak bilinmekteydi. Ancak günümüzün değişen yaşam koşulları, daha genç yaşta karşı karşıya kalınan risk faktörleri sebebi ile artık gençler de en az yaşlılar kadar kalp ve damar hastalıkları açısından tehlike altında.
Bundan 20-30 yıl önce kalp ve damar hastalıkları açısından rutin check-up yaşı 50 olarak tavsiye edilirken, günümüzde ailesinde kalp damar hastalıkları bulunan erkekler için bu yaş 30’lara kadar inmiş durumda. Eski dönemlerdeki insanlar, kalp ve damar hastalıkları nedeni ile ortalama 50’li yaşlarında ameliyat olurken günümüzde bu sınır 30’lu yaşlara düşmüş durumda. Bu yüzden gençlik çağlarından itibaren sağlıklı olmaya ve sağlığı korumaya dikkat etmek gerekiyor.
Beslenme, egzersiz, stres gibi önemli risk faktörleri olan günlük hayat dinamiklerinin kalp ve damar hastalıklarının gelişiminde rolü büyüktür. Günümüzde özellikle genç yaş popülasyonun hedef olduğu düzensiz beslenme en önemli sorunlardan birisi. Doğallığını yitirmiş, dengesiz içerikli, fast food tarzı kötü beslenme hem direkt kalp-damar sistemini yıpratmakta hem de obezite ve şeker hastalığı gibi sorunlara yol açabilmektedir. Günlük iş hayatının hareketsiz ve durağan hali gençleri etkileyen başka bir neden. Genç yaşlardan itibaren hareketsiz ve spordan uzak yaşam tarzı kalp-damar hastalıklarının artık daha erken görülmesinin bir başka sebebi. Hem eğitim hayatı hem de iş hayatı sırasında çeşitli nedenlerle karşımıza çıkan stres de kalp ve damar sisteminde erken yıpranmaya neden olmakta. Sigara tiryakiliği ile aşırı alkol tüketimi ve bu alışkanlıkların yaşının düşmesi ise kalp-damar hastalıklarının erken ortaya çıkmasının bir başka nedeni.
Tüm bu risk faktörleri göz önünde bulundurularak yapılacak hayat tarzı ve günlük alışkanlık değişiklikleri, kalp - damar hastalıklarından korunmada en önemli basamak. Düzenli beslenme, hareketli yaşam, düzenli spor, sigara ve alkol kullanmama gençlerin damar hastalıklarıyla mümkün olduğunca geç karşılaşmaları için alınabilecek temel önlemler. Bununla birlikte ailesinde kalp ve damar hastalıkları, şeker hastalığı, obezite, yüksek tansiyon problemi olanların daha da dikkatli olmaları gerekmekte.
Hava, su kirliliğinin olmadığı yerlerde büyüyen, doğal ve dengeli beslenme düzenine sahip, stressiz, sakin koşullarda yaşayan geçmiş dönem insanlarında kalp-damar sistemi hastalıklarının daha geç dönemlerde görülmesi gençlerimize yol göstermeli. Özellikle ailesinde kalp ve damar hastalığı bulunanların yukarıda belirtilen konulara dikkat etmeleri bir kat daha önemli. Genç yaşlardan itibaren sağlık bilincinin ve sağlıklı yaşam alışkanlıklarının oturtulması ise konunun felsefi olarak temelini oluşturmakta.
Hayat değerli, bedenimiz hayattaki en temel hazinemiz. Değerini erken yaşta kavrayalım. Sağlıklı, mutlu, huzurlu ve uzun bir ömür sürelim.
 
Doç. Dr. Cem ARITÜRK




2018-08-13
Tuz Hayattır
Beslenme, insanoğlu için temel gereksinimlerden ve bunun sonucu olarak da sorunlardan bir tanesi. Beslenme ile ilgili olarak da uzun süredir tartışılagelen bir madde de tuz. Hem gıdaların içeriğinde hem doğada bulunan hem de rafine yöntemlerle elde edilebilen tuzun bir diğer özelliği de gıdaların uzun süre saklanmasında rol oynamak.
Dünyada kaynağı ve üretiliş biçimi açısından tuzu, doğal ve rafine edilmiş tuzlar olarak iki başlıkta toplamak pek de yanlış olmaz. Doğal tuzlar kaya ve deniz tuzlarından oluşmakta. Aslında kökenini araştırdığımız zaman kaya tuzlarının, eski jeolojik devirlerde oluşan deniz tuzları olduğunu görüyoruz. Kısaca özetlemek gerekirse en önemli iki doğal tuz kaynağı olan ve aynı kökenden gelen kaya ve deniz tuzlarının yapıları birbirine çok benzemekte. Bununla birlikte elde edilme kolaylığı ve buna bağlı olarak fiyat avantajı açısından kaya tuzları ön planda. Doğal tuzun %84’ü sodyum klorür; geri kalan %16’lık bölümünü lityum, fosfor, selenyum, magnezyum, kalsiyum, vanadyum gibi doğal mineraller oluşturuyor. Yani doğal tuz, mineral ihtiyaçlarımızın tamamını sağlıyor ve şunu da bilmek gerekir ki doğal tuz dışında bazı doğal mineralleri alacağımız doğru dürüst bir kaynak yok. Bu iki doğal tuz kaynağı dışındaki en önemli tuz kaynağı, göllerden elde edilen tuzlar, ancak ülkemizde olduğu gibi tüm dünyada da göl tuzları ile ilgili başta hijyen olmak üzere pek çok sorun bulunmakta.
Endüstrinin ihtiyaçlarından dolayı tuzun doğal hali ile piyasaya sürülmesi ve kullanımı pek mümkün değil. Rafinasyon işlemi sırasında tuzun yapısından ayrıştırılan ve vücut için yararlı olan elementlerin yok olmasının yanında, rafinasyon amacı ile kullanılan çeşitli nem soğutucuların etkileri cabası. Doğal hali ile akışkan olmayan ve kullanımı kolay olmayan, yapış yapış tuzun; rafine edildikten sonra, reklamlarda anlatıldığı şekli ile akışkan olması sağlık açısından başka sakıncalar da taşır. Rafine tuz hücre içinden suyun çekilmesine neden olur ki bu da rafine tuzun tansiyonu arttırmasının ve ödem yapmasının esas nedenlerinden biridir. Her 1 gram fazla sodyum için hücrelerden çekilen 23 gram su, yeterince su içilmemesi durumunda hücrelerin de “kurumasına” da yol açar.
Peki tüm bu gerçeklerin ışığında hangi tuzu, ne kadar tüketmeliyiz?
Daha önce de belirttiğim gibi kaya tuzları şu anda ulaşılabilir doğal tuz kaynaklarının başında gelmekte. Ülkemizde veya başka ülkelerde bulunan kaya tuzları rafine edilmemiş hali ile tüketilmeli. Rafine edilmiş ve edilmemiş tuzu ayırt edebilmemizi sağlayacak en önemli özelliklerinin nemlilik ve kullanım zorluğu olduğu unutulmamalı. Piyasada satılmakta olan deniz tuzları da eğer rafine edilmemişse; yani zor kullanılabilir ve nemli ise, güvenle kullanılabilecek tuz kaynaklarından. Bunun yanında ülkemizin en önemli tuz kaynaklarından olan Tuz Gölü ve benzeri dünya gölleri ise hijyen açısından sorunlu olduğu için kullanılmamakta.
Miktar konusuna değinmek gerekirse yaş, cinsiyet, kilo, boy, böbrek fonksiyonları gibi değişkenlere bağlı olmak koşulu ile sağlıklı bir erişkinin günlük yaklaşık tuz ihtiyacı 5-7 gram kadardır. Bu miktarı hesaplarken gıdalarda bulunan tuzlar, paketli gıdalardaki, konservelerdeki, turşulardaki tuz miktarları da mutlaka hesaba katılmalıdır. Özellikle turşu, konserve ve paketli gıdalarda (uzun süre muhafaza amacı ile) yüksek miktarda tuz olduğu akıldan çıkarılmamalıdır.
İnsanoğlu kendini doğadan korumak için girdiği bu medenileşme, endüstrileşme ve sanayileşme yolunda “kendini ve doğayı en çok baltalayan” ünvanına sahip olmuş durumda. Sorumluluk sahibi doğasever ve doğa bilinci olan insanlar olarak bize düşen ise münferit yöntemlerle gerçekleri öğrenip, önce kendimize ve sonra doğaya sahip çıkmak. Unutmamak gerekir ki doğa her şeyden üstün ve güçlüdür.
Sağlıklı haftalar dilerim.
Doç. Dr. Cem ARITÜRK




2018-08-06
Tercihiniz, Geleceğiniz
Üniversite sınavı bitti. Onca yıllık emeğin ve masa başında çürütülen dirseklerin karşılığını almak için heyecanla bekliyor tüm öğrenciler. Ve yarından itibaren önümüzdeki bir hafta, bu beklentide bir dönüm noktası olacak. En az sınav kadar önem taşıyan ve sınava giren her öğrencinin çeşitli stratejiler ile oluşturduğu tercih yapma sürecinin başlayacağı gün yarın. Bir hafta sürecek olan bu süreç, en az sınav dönemi kadar ağrılı ve stresli.
Akademik sürecin ergenliği olarak adlandırılabilen üniversite dönemi, pek çok bireyin hayatında önemli bir yer tutar. Benim dönemimdeki ilk-orta ve lise eğitiminin karşılığı olan 4+4+4’ün bitimindeki dar boğaz üniversite sınavı. Akademik sürecin çocukluğunun ardından girilen tek bir sınavla geçilen, hak kazanılan yeni bir akademik süreç. Bu sürecin ardından ulaşılan yetişkinlik döneminde, gençlerin kendilerini nelerin beklediğinden pek de haberdar olmadıkları söylenebilir.  Hal böyle olunca meslek seçimi ve dolayısı ile üniversite tercihleri çok karmaşık bir hal almakta. Bununla birlikte günümüz sosyokültürel ve ekonomik yapısının karmaşıklığı, meslek kavramlarının değişerek yeni meslek dallarının gelişmesi ve eğitim sürecinde hem teknolojinin gelişimine hem de sosyokültürel ve siyasi etkilere bağlı olarak meydana gelen değişiklikler; akademik ergenlik kapısındaki genç bireylerin karşısında dikilen sorunlar olarak yerini almakta.
Lise yıllarında girmiş olduğum ve 38 yaşıma dek uzanan akademik sürecimi şöyle bir düşündüm de… Daha 16 yaşında iken bir kalp-damar cerrahı olmaya karar verip 5 tıp fakültesi tercihinden 3.sü olan İstanbul Üniversitesi Cerrahpaşa Tıp Fakültesi’ni kazanıp bitirdiğim üniversite yıllarım hala dün gibi. Hemen ardından Tıpta Uzmanlık Sınavı’nda tek tercih ile kazandığım eğitimimi de tamamlayıp Uzman olduktan sonra akademik hayatımı Acıbadem Üniversite’sinde devam ettiriyorum. İki yıl önce hak ettiğim doçentlik unvanı ise girdiğim sınavların en sonuncusunun hediyesi oldu. Tüm bu süreçte, önümde bir aile bireyi veya eş-dost örneği olmamasına rağmen her adımımı isteyerek ve keyif alarak attım. Ancak tüm bu süreçlerde, daha önceden bilgi sahibi olmadığım bazı konularda zorlanmadım desem yalan olur.
Yukarıdaki paragraf aslında üniversite tercihleri yaparken nelere dikkat edilmesi gerektiği ile ilgili pek çok anahtarı içeriyor.  Koşulsuz bir şekilde olmazsa olmazım diyebileceğim madde “istek ve şevk”. Öncelikle bölüm seçiminde, hayat motivasyonunu belirlemeniz ve ileride yapacağınız işin, mesleğiniz olmasını istiyor olmanız gerekli. Bunu bir adım ileri taşırsak seçeceğiniz mesleğin hayatınızda kaplayacağı yeri iyi anlamalısınız. 7 gün 24 saat hazır halde olmanızı gerektirebilecek bir meslek, dahası meslekten öte bir hayat tarzı olan hekimlik ile mimarlığın veya gelecek nesil mesleklerin hayatınıza katacaklarını ve hayatınızdan çalacaklarını bilmelisiniz. Bununla birlikte hayatınıza devam edeceğiniz yolu daha önce yürümüş insanlardan fikirler almanız ve onları gözlemlemeniz faydalı bir yaklaşım. Hekim olmayı istiyorsanız, bir hekimin yaklaşık olarak çalışma temposunu, neler yaptığını, neler yapamadığını hem konuşarak hem de gözleyerek öğrenebilirsiniz.
Ebeveyn, eş dost, arkadaş ısrarı ve baskısı ile tercih yapmak, başa gelebilecek en büyük talihsizlik. Hayatınızın tamamını şekillendirecek bir yol ayrımında, hangi yolu takip edeceğinize sizden iyi kimse karar veremez. Aile, yakın arkadaşlar bu noktada sadece gerektiğinde tavsiye verici olmalıdırlar. “Güzel Sanatlar Fakültesi”nden mezun olup ressam olarak hayat boyu mutlu olabilecek bir genç,  babasının isteği ile “Tıp Fakültesi”ne girip hayatı boyunca istemediği bir mesleği yaparak ve mutlu olmadan yaşamak zorunda kalabilir. 
Bölüm seçiminden sonra üniversite seçimi ile ilgili de bir takım tavsiyelerim olacak. Üniversite seçiminde ailenin sosyokültürel yapısı, alınan puana göre tercih edilebilecek üniversitelerin hangileri olduğu, eğitimi kalitesi gibi bir takım faktörler bulunmaktadır. Bununla birlikte üniversite hayatının, erişkinlikteki, aileden ayrı-bireysel hayata bir hazırlık olduğu göz önünde bulundurulmalı. Bu nedenle kişi, akademik eğitimi haricinde bireysel, sosyokültürel, psikolojik gelişimini de tamamlayabileceği ve psikolojik-sosyal yapısına uygun şehirleri tercih etmeli.
Maddi kazanç konusuna gelince söyleyebileceğim bir tek doğru var. Hangi işi yaparsanız yapın eğer iyi yaparsanız para kazanırsınız. Ve ayrıca şunu unutmayın ki para kazanmak için değil, iyi iş yapmak için çalışırsanız geç de olsa para kazanırsınız. Ancak sadece para kazanmak için yapılan işlerin tükenmeye mahkum olduğunu aklınızdan çıkarmayın. Bununla birlikte bazı mesleklerin para haricinde kazandırdığı pek çok artıları olduğu bir gerçek. Örnek vermek gerekirse bir hekimin, hekimlik mesleği sayesinde ve sırasında insan ilişkileri ve zor zamanlarda sorun çözme gibi hayata dair temel yeteneklerinin ne kadar gelişebildiğini görebilirsiniz.
Bununla birlikte hayatın çok uzun ve keyifli bir yol olduğunu düşünecek olursak, şu an bir yol ayrımındasınız ve karşınıza bunun gibi daha pek çok yol ayrımı çıkacak. Önemli olan inandığınız ve keyif alacağınız yolda zevkle, istekle ve iyi işler yaparak yürümeniz.
Şansınız bol, keyfiniz yerinde olsun…
Doç. Dr. Cem ARITÜRK




2018-07-30
“ Gençlik Başımda Duman, İlk Aşkım İlk Heyecan,    Kovaladıkça Kaçan, Ateş Böceğim misin? ”

Doç. Dr. Cem ARITÜRK




2018-07-23
Gülerken Düşündüm de...
Hep olumlu yönünden bakılır gülme eylemine. Öyle ya genel geçer bir kabul ve tanımlamayla insanın, eğlendiği için güldüğü söylenebilir. Ben de bugün gülerken düşünmeye başladım, gülmek akıllı işi mi diye ve başladım sorgulamaya. 
“Gülme-Komiğin Anlamı Üstüne Deneme” (Ayrıntı Yayınları) kitabının yazarı Fransız filozof Henry Bergson’a göre insanı, hayvandan farklılaştıran yegâne eylem. İnsanın hayvandan ayrışmasına sebep olarak gösterdiği gülmeyi,  kalbin uyuşturularak salt olarak zekâ ile gerçekleştirilen bir eylem olarak kabul etmesi, gülmenin zeka ve dolayısı ile düşünme süreci gerektirdiğini gösteriyor; insan için genel geçer kabul gören “düşünen hayvan” tanımlaması da bu tezi destekliyor. Kimi zaman olumlu kavramlar üzerinden yürütülen bu düşünme sürecinde, gülünenin yetersizlikleri, olumsuzlukları, obje haline getirilecek olursa gülmenin sadece “tek taraflı hoşluk” durumu alması kaçınılmaz olabiliyor. Ki bunun en güzel örneğini Karagöz-Hacivat’ta net olarak görebiliriz. Etkenin, edilgene alaycı üslubu ile güldürme yaklaşımı da bu fikri savunmakta. Bu tanımlamada hafifletici faktör ise gülme eyleminin subjesi olan konu ve kişinin (örnekteki Karagöz’ün) tevazu ve alttan alabilme yeteneğidir. Bununla beraber Bergson’un gülme tanımlamasındaki madde-ruh ikilemesinde;  maddenin neden olduğu katılıkların, ruh tarafından yumuşatılması şeklinde ifade edilmektedir. 
Bergson, yukarıdaki bu ikilemi ve zeka-düşünce sürecinin gülme eylemindeki önemini anlatmak için çukura düşen adam örneğini veriyor. Çukura bakarak atlayan insanın eylemindeki bilinçlilik ve istem, yıldızlara bakarak yürürken çukura düşen adamın düşüşünde bulunmadığı için izleyicinin bu iki örneğe yaklaşımı farklılaşıyor. İstemsiz ve kaza sonucu gerçekleşen düşmede izleyici, “bir neden” ile gülme eylemine yönelirken bilinçli yapılan atlamada yaklaşım farklı oluyor.
Baudelaire’e göre ise herhangi bir oranda bilgisizlik gerektiren bir eylem olan gülme, delilere özgüdür ve Henry Bergson’un zeka gerektiren tanımlamasına karşıt bir duruşla “bilge kişinin gülümsemesi ürkektir!”. Sokakta düşen birine gülen kişinin eylemindeki dinamiklere yönelik bir söylemmiş gibi görünen Baudelaire söyleminde gülme, kişinin kendini üstün görme temeline dayanmakta. Üstün görmenin de Montaigne’ye göre bilgisizlikten köken aldığını düşündüğümüzde; bilge kişinin neden ciddi ve yüzü gülmez görünümlü olduğu anlaşılacaktır. Buradan da Hacivat-Karagöz örneğine gönderme yapacak olursak, espriyi yapan ancak güldüğü görülmeyen Hacivat’ın bilgeliği, seyircinin kendini Karagöz’den üstün görme psikolojisinin sonucu olan “kahkaha”larla taçlanmaktadır.
Gülme eylemi ile ilgili olarak felsefi platformdaki bu ikilemlerin benzerleri tıbbi konularda da geçerli. Olumlu tarafları bilinen bu eğlenceli eylemin olumsuz tarafları da bulunmakta… Hepimizin bildiği gibi özellikle psikolojik açıdan oldukça faydalı bir eylem gülmek… Kızgınlık, endişe ve stresi azalttığı için stresin sebep olduğu tüm hastalıklar açısından da faydalı olduğu biliniyor. Bununla birlikte acı eşiğini yükseltmesi de diğer bir özelliği. Bilimsel araştırmalarda damar sertliğini engellemesi ve kalp krizi riskini azaltması, kalp-damar sistemi açısından kanıtlanmış faydalarından. Bununla birlikte kronik obstrüktif akciğer hastalığı (KOAH) etkilerini de hafiflettiği biliniyor. Yarım saat gülme aktivitesinin yaklaşık 100 kcal harcattığı gerçeği göz önünde bulundurulursa neşeli bir hayatın, şişmanlama ve şeker hastalığı gibi sorunlara karşı da faydalı olduğu anlaşılmış olur.  Bunların haricinde gülmenin doğurganlığı arttırdığı da ispatlanmış gerçeklerden.
Ancak, gülmek kimi zaman istenmeyen sağlık sorunlarına da neden olabiliyor.
Gülmekten bayılmak, gülmekten yarılmak, gülmekten altına yapmak, gülmekten kırılmak, gülmekten ölmek gibi halk arasında deyimleşmiş söylemler aslında gülme eyleminin sağlık üzerindeki olumsuz etkilerini özetlemekte.
Gülme sırasında kasların aniden kasılıp aniden gevşemesi, baş ağrılarına neden olabilmekle birlikte idrar kaçırma ve karın-kasık fıtığı gibi sorunların ortaya çıkmasına neden olabiliyor. Bununla birlikte gülme sırasında ağzın açılmasına bağlı olarak çene kasları ve eklemi ile ilgili problemlerin görülmesi de olası. Yine gülme sırasında alınan derin nefesler ile yabancı maddelerin akciğerlere dolması astım ve alerji krizlerini tetikleyebiliyor. Keza özellikle toplu ortamlarda gülme ile solunum yolu kaynaklı bulaşıcı hastalıkların yayılımının kolaylaştığı da bilinmekte. 
Kalp damar sistemindeki olumlu etkilerinin yanında özellikle uzun süren, patlayıcı kahkahaların kan basıncını arttırdığı, geçici bayılmalara sebep olabildiği ve kalp ritminde bozukluklara neden olabildiği biliniyor. Ayrıca vücudun ana damarı olan aortta, gülme ile meydana gelebilecek yırtılmalar olabileceğini de söyleyebilirim.
Sözün özü: Hayat, kahkaha ile güzel ve Bergson’un dediği gibi “İnsanın gülmesi olağanüstü bir eylem.”
Zekanızın ve ruhunuzun dahil olduğu, kahkahalarınızın bol olduğu bir hafta geçirmeniz dileğiyle…
Doç. Dr. Cem ARITÜRK




2018-07-16
Bacak Ağrısı Deyip Geçmeyin
Kelime anlamı olarak; hastalık ve yaralanma gibi nedenlerle bedenin herhangi bir yerinde duyumsanan sürekli ve yeğin acı anlamına gelir ağrı. Uluslararası Ağrı Çalışmaları Derneği’nin yaptığı bilimsel tarifte ise ağrı; vücudun herhangi bir yerinden kaynaklanan, gerçek ya da olası bir doku hasarı ile birlikte seyreden, hastanın geçmişteki tüm deneyimlerini kapsayan, hoş olmayan, emosyonel ve sensoryal bir duygudur. Bu tanımlamalardan anlayabildiğimiz şekilde ağrı subjektif bir bulgu olup ağrıyı yaratan nedene, ağrıyı hisseden kişiye (sosyokültürel yapı, kişilik özellikleri, yaş, cinsiyet) ve zamana bağımlı olarak değişiklik gösteren bir şikayettir.
Subjektif özelliğinden dolayı, değerlendirilmesi zor olan “ağrı”nın objektif bir takım kriterlere dayandırılması bile hekim ile hasta arasındaki iletişimi de içeren pek çok değişkene bağlıdır. Hastanın ağrıyı hissetme şiddeti ve şekli, bunu tarif etme yeteneği, hekimin empati yeteneği ve objektif duruşu bile bazen ağrının yeterli düzeyde değerlendirilebilmesine imkan tanımamaktadır. Bu nedenle ağrı, vücudun neresinde ve ne şiddette olursa olsun dikkate alınması gereken ve sebebinin ortaya konması gereken bir şikayettir. Bazı durumlarda altta yatan nedenin tedavisi ile bazı zamanlarda ise direkt olarak ağrının geçirilmesi ile sonuca ulaşmak mümkündür. İşte bu noktada da hekimlik yeteneği ön plana çıkmaktadır. Hekim, her türlü koşulda, klinik tabloya geniş pencereden bakabilmeli, hangi durumda ağrının ortadan kaldırılmaması gerektiğini sezebilmeli ve tedavi sürecini hem fizyolojik hem de psikolojik olarak gerektiği şekilde yönetebilmelidir.
Bacak ağrısı, iki ayağı üzerinde yaşayan canlılardan olan insanın hastalık nedeni ile veya doğal günlük süreçlerden kaynaklanacak şekilde hissettiği ağrıların önemli bir kısmını oluşturur. Bacak ağrısı, bacağı oluşturan tüm dokulardan kaynaklanabilir. Bununla birlikte yansıyan ağrılar bacak dokuları kaynaklı olmayan ancak bacakta hissedilen ağrıların nedeni olabilirler. Bacaklarda hissedilen ağrılar çok ciddi bir takım hastalıklara işaret edebileceği gibi, uzun ve yorucu temponun sonucu olarak gün sonunda herhangi bir hastalık olmadan da hissedilebilir. Bacağını herhangi bir nedenle kaybetmiş kişilerde, olmayan bacak dokusu ile ilgili olarak bile ağrı hissedilebilmektedir (Phantom ağrısı)
Bacaklarda müphem, tam olarak tarif edilemeyen rahatsızlık hissi, huzursuzluk olarak tanımlanan, günün sonuna doğru veya uzun süre oturma/hareketsiz ayakta durma ile artan; beraberinde kaşıntı, ayaklarda şişlik şikayetlerinin de eşlik ettiği ağrıların en muhtemel nedeni venöz yetmezlik, yani halk arasında bilinen adı ile “varis”tir. Atardamar kaynaklı bacak ağrılarında ağrının karakteri daha farklıdır. Genellikle yürümekle veya herhangi bir efor ile artan ve dinlenmekle geçen bacak ağrıları periferik damar hastalığına işaret eder ve beraberinde genelde bacaklarda soğukluk, solukluk, kıllarda dökülme ve his kaybı gibi beslenme bozukluğuna işaret eden bulgular da bulunmaktadır.
Damar kaynaklı olmayan bacak ağrılarının en önemli sebepleri arasında sinir kaynaklı ağrılar sayılabilir. Bel fıtığına veya sinir sıkışmalarına bağlı olarak baskıya maruz kalan sinirlerden kaynaklanan bu ağrılar, esas olarak sorunun bulunduğu yerde yani belde hissedilmezler. Bu ağrılar belden köken alan sinirlerin his fonksiyonunu sağladığı bacak bölgelerinde hissedilirler. Bu ağrılar ağır kaldırma, oturma gibi hareketlerden sonra belirir veya belirginleşir ve hemen tamamında ağrı olan bölgede uyuşma ve karıncalanma ile beraberdir. Şeker hastalarında özellikle ayaklarda (çorap giyilen alanda belirgin) oluşan ağrıların sebeplerinden biri de şeker hastalığına bağlı gelişen sinir harabiyetidir.
Bununla birlikte bacaktaki kas-iskelet sistemi hastalıklarında da bacak ağrıları görülebilmektedir. Bu ağrılar kemik, eklem ve yumuşak doku kaynaklı olabilmektedir. Kas ve tendon yaralanmaları, yumuşak doku yaralanmaları, kramp gibi sebepler problemin olduğu alanda ağrıya neden olan sebeplerdir. Eklemlerde gelişebilecek yaralanmalar gibi sebepler her yaşta, dejeneratif hastalıklar ise özellikle yaşlılarda ağrı nedeni olabilir. Tüm bunların haricinde kemik tümörleri, kemik beslenme sorunları, kemik enfeksiyonları ve ileri yaşlarda karşılaşılan kemik erimesi de bacak ağrısına neden olabilmektedir.
Bacak ağrısı deyip geçmemekte fayda var. Bununla birlikte her ağrıyı, dünyanın en çözümsüz hastalığına yakalanmışız psikolojisi ile karşılamamak gerekir. Önemli olan tekrarlayıcı, inatçı şiddeti artan veya bir nedenle kişide huzursuzluk yaratan bacak ağrılarıdır. Bu tür bir ağrınız olduğu zaman ise en kısa zamanda bir tıbbi yardıma başvurmanız faydalı olacaktır.
Sağlıklı bir hafta dilerim.
Doç. Dr. Cem ARITÜRK




2018-07-09
Küba Devrimi Büyütecinde Tıp Eğitimi ve Koruyucu Hekimlik
UNICEF, Dünya Sağlık Örgütü gibi kurumların sağlık raporlarında Küba’da halk sağlığı ve koruyucu hekimlik istatistiklerinin dünyanın “zengin” sayılan ülkelerinin ne kadar önünde olduğu yıllardır vurgulanmakta. Peki neydi bu küçük ülkeyi böylesine önemli bir konuda üst sıralara taşıyan? Üstelik tek gelirinin turizm olduğunu bildiğimiz halde. Gelin bu konuya derinlemesine bir göz atalım.
1958 yılında Batista’ya karşı çıkan Küba devrimci güçlerinin daha o dönemde halka verdiği, “dünya standartlarında ve hatta daha üstünde sağlık hizmeti” sözü, 1976 yılında kabul edilen son Küba Anayasası ile karşılandı. Öyle ki Küba Devrimi, 1976’da kabul edilen anayasasında verdiği sözü; devletin tüm vatandaşlarına vadettiği parasız, evrensel, ulaşılabilir sağlık hizmeti ve bireylerin sağlığını koruma ve geliştirme garantisi olarak yasalaştırdı. 2000’li yılların başında Küba Sağlık Bakanlığı’nın açıklamış olduğu doğumda anne ve çocuk ölümü oranı, bulaşıcı hastalıklardan ölüm oranı gibi koruyucu hekimlik ile ilgili istatistiksel verilere bakıldığında yasalaştırılan sözün hayata geçirildiğini ve tutulduğunu görüyoruz.
Özellikle sağlıktaki dönüşümün ardından geçirilen ilk dekatta, istatistiki verilerden ve o dönemin bulaşıcı hastalıklar, problemli aşılama programları, tıp eğitimi eksiklikleri gibi süreçlerinden de anlaşılacağı üzere çeşitli zorluklar yaşayan Küba’nın sorunların üstesinden gelmesi için bir süre beklemesi gerekmiştir. Sistemin kurulmaya başlandığı yıllarda, ciddi anlamda dış göç ile sağlık çalışanı (hekim, hemşire vs.) kaybına uğrayan ülkenin, kalan sağlık çalışanlarına ise yeni düzene uyum için eğitim vermesi gerekti. Bununla birlikte “yeni nesil hekimler” yetiştirmek için de Che Guevara önderliğinde düzenlenen yeni tıp eğitimi sisteminin meyvelerini vermesi zaman aldı. Ancak elimizdeki mevcut veriler 2000’li yılların başına dek süren bu değişimin, globalleşen siyasal ve sosyal yapıdan ayrışan Küba’nın genel politik sorunlarının, sağlık sistemine yansıttığı problemlere rağmen başarılı olduğunu gösteriyor.
Öyle ki kişisel bir değerlendirmeyle bu başarıdaki temel iki faktörün; tıp eğitiminde yapılan köklü değişiklikler ve bu değişikliklerin sonucunda koruyucu hekimlikte kat edilen aşamalar olduğunu düşünüyorum.
Her alanda olduğu gibi sağlık hizmetinde ve sağlık eğitiminde eşitlik mottosunun ön planda tutulduğu Küba Sağlık Devrimi’nden de örnekle; sağlık hizmetlerinin ve sağlık eğitiminin kent-kırsal, yaşlı-genç, erkek-kadın ayrımı yapılmadan ülkelerin her vatandaşına eşit şartlarda sunulması gerektiği söylenebilir. Batı tıbbında Hipokrat Andı’ndaki “öğrenmek istedikleri takdirde, onun çocuklarına bu sanatı bir ücret almaksızın öğreteceğim” cümlesi tıbbın gelişiminde eğitimin ve eğitimde eşitlik ilkesinin önemini vurgulamakta. Bununla birlikte İslam tıbbında İbn Ebi Usaybi’ye ait, ulaşılabilen en eski (13. yy) metin olan Arapça Tıp Andı  Uyunu’l Enba fi Tabakati’l-Etibba’da yer alan “bu meslekte yeni gelen kuşakları kardeşlerime eş tutacağım ve öğrenmeyi istemeleri halinde ücretsiz ve şartsız olarak onlara da bu sanatı öğreteceğim” tümcesi sağlık konusunda eğitimin, hizmet kadar önemli olduğunun ve bu eğitimin kayıtsız, şartsız eşit olarak sunulması gerektiğinin altını çizmekte. Görüldüğü üzere sağlık konusunda eşit hizmet ve eşit eğitim fikrinin, yalnız Devrimci Küba Politikalarında var olmadığını; aynı zamanda modern Batı ve İslam Tıp Felsefesi’nde de önemli bir yer tuttuğunu vurgulamak gerekir. Dr. Charles Boelen’in beş yıldızlı (hasta bakan,  karar veren, iletişimci, yönetici, ve toplumda lider) tanımlamalarına uyan hekimin altıncı özelliği olan öğretmenlik sıfatını Hipokrat ve İbn Ebi Usaybi gibi çeşitli kültürlerdeki tıp önderlerinden sonra öne sürenler Venezuela ve Küba’daki sağlık politikalarıdır.  
Eğitimi tabana yayan ve tıptan önce insanı, yaşadığı coğrafi yapı, tarihi ve kültürel birikimi, davranış özellikleri ile hekim adaylarına öğreten bir sistemin en büyük avantajı ileride hekimlik yapacak bireyin, objesi olacak “insan”ı tanıması ve O’nu etkileyen, yönlendiren, şekillendiren her türlü değişkeni anlamasıdır. Bu, hekime dipsiz bir empati yeteneği kazandırır. Bu sayede hekim, tanıdığı halkının sağlıklı bir yaşam için neye ihtiyaç duyduğunu bilecek ve böylece insanların sağlıklı bir hayatı idame ettirmeleri için çaba sarf edecektir. Diğer bir deyişle hekim kendine muhtaç, zor durumdaki hastanın hastalığını tedavi eden kahraman olmaktan çok, sorumluluğunu aldığı ve kendi gibi bildiği her bireyin sağlıklı bir yaşam devam ettirmesini amaçlayan gönüllü olacaktır.
Böyle bir yapıdan yetişen hekimin tıbba yaklaşımı şüphesiz ki medikal tedavi olanakları, cerrahi girişim potansiyeli, teknik ve teknolojiye ulaşım imkanı gibi tedavi edici tıbbın konu başlıklarından önce doğumda ölüm oranı, anne- çocuk sağlığı, bulaşıcı hastalıkların engellenmesi, aşılama ve tarama programları gibi koruyucu hekimlik sorunları olacaktır. Günümüzün “modern Batı Tıbbı”nın geldiği noktada ise koruyucu hekimlikten çok tedavi yöntemlerinin, insandan çok organların konuşulur hale geldiği bir gerçek. Hatta bu eğilimin, yazının başından beri tartışageldiğimiz tıp eğitimine olan etkisine baktığımızda, uzmanlık ve hatta üst uzmanlık alanlarının geliştiğini görüyoruz. Üst ihtisas dallarında detaylar konusunda mükemmelleşen hekimlerin, insanın bütününe olan hakimiyetinin kaybolması ise sürecin kaçınılmaz sonucu. Bu sonuçta karşımıza çıkabilecekleri şöyle bir örnekle anlatabilirim; toplardamar konusunda uzmanlaşmış bir damar cerrahının hastanın şikayetlerini dikkate almayıp sadece hastalıklı damara odaklanarak yürüteceği bir tedavi sürecinde “damar iyileşecektir” ama ya hasta?
Üzerine kitaplar dolusu tartışılabilecek koruyucu hekimlik, tıp eğitimi ve sağlıkta eşitlik konusunu, çok sevdiğim bir söz ile noktalamak istiyorum. “Hastalığa karşı mücadelenin temel ilkesi sağlıklı bir beden yaratmaktır fakat sağlıklı bir bedeni, bir doktorun zayıf bir organizma üzerindeki çalışması ile değil; daha çok sağlıklı bir bedeni, toplumun tamamının, bütün toplumsal kolektivite  üzerinde çalışması yolu ile yaratmaktır.” Che Guevara
 
Doç. Dr. Cem ARITÜRK




2018-07-02
Günlük Hayat ve Bisiklet... Benim Hikayem
"İstanbul'da mı?! Hadi canım ordan!""Türkiye'de iki tekere saygı yok, mümkün değil!""Evet ve özellikle İstanbul'da""Kültürü olmayan şeye toplumun saygısı da olmaz, sen ben uğraşmazsak nasıl oluşsun bu kültür"2018 yılının başına dek son 5 senedir zaruri durumlar ve hafta sonu gezileri haricinde 4 tekerli bir aracın şoför koltuğuna oturmamaktaydım. Arabamı, otoparkta tutarak geçen 4 aylık deneme sürecinin ardından 2013 sonbaharında arabasızlıktan trafiksiz ve dolayısı ile  özgür bir hayata geçmiştim. Şehir içi ulaşımımı, hobi olarak vazgeçilmezim olan bisikletimile yapmaya karar vermiştim. Bisikletle geçirdiğim 4 yılın ardından, son 3 aydır iş yeri değişikliği sebebi ve İstanbul olanaksızlıkları nedeni ile bisiklet sevdamı günlük hayatıma taşıyamıyor olsam da konu ile ilgili fikirlerim hala sabittir. E ne demişler? Doktorun dediğini yap, yaptığını yapma.Bisikletli Yaşam ... Kim-Neden-Nasıl?Gün içinde ulaşım amaçlı bisiklet kullanımı kişinin özgürlük sınırlarını genişletiyor, hem de ekstra zaman harcamadan spor yapmasına olanak tanıyor. İşe gidip gelirken bisiklet kullanmak da mümkün hatta tercih edilesi. İşe bisikletle gidip gelmek güne zinde başlamanızı, trafik stresinden kurtulmanızı sağladığı gibi sürüş sırasında özgürlük hissinin tadını çıkarmanızı ve kafanızı boşaltmanızı sağlar. Tabii ki bahsimin objesi, Bostancı‘da oturup Levent'te çalışanlar değil. Konunun esas hedefi iş-ev arası mesafesi 10 km olan, zaten yapılan bilimsel çalışmalarda da günlük ulaşım mesafesi 10 km‘nin altında olan kişilerin bisiklet kullanmasının hem kişisel biyopsikososyal sağlık hem de enerji tasarrufu, çevre kirliliğinden korunma gibi konularda faydalı olduğu belirtilmekte. Bisiklet dostu şehirlerde, uzun mesafe söz konusu olduğunda "toplu taşıma ile entegre edilmiş bisikletli ulaşım"  mümkün olsa da ülkemizde bu tür yaklaşımlar söylemden eyleme geçebilmiş değiller.Düzenli egzersizin; beyin fonksiyonları, fiziksel sağlık ve günlük hayata konsantrasyon üzerine olumlu etkilerinin bilimsel olarak çok kereler kanıtlanmış olduğu düşünülecek olursa günlük ulaşımda bisiklet kullanımının, güne 1-0 önde başlamak olduğunu kolayca kabul edebiliriz. Alternatif rota kullanma olasılığının, otomobil sürücülerine göre çok daha kolay olması işe gidiş gelişte yaşanan monotonluğu ortadan kaldırıyor. Bununla birlikte İstanbul trafiği göz önünde bulundurulduğu zaman  trafikte kaybedilen dakikaların, bisiklet sürüşü ile kazanılan dakikalara dönüşmesi bulunmaz bir nimet.Bir şekilde mümkün olmadı ve işe bisikletle gidip gelemiyor iseniz haftalık çalışma günleri süresince tekerlerinizi durdurmak zorunda değilsiniz. Market alışverişi ya da yakın çevredeki kısa geziler için bisikletinizi kullanmak da başlangıç için iyi bir adım sayılır. Park için dakikalarca yer aramaya ihtiyacınızın olmaması, bagajı olan standart bir bisikletle şaşırtıcı derecede büyük miktarlarda yük taşıyabilme şansınızın olması da bisikleti çekici kılan faktörlerden.Günlük kıyafetiniz ile sürünBisikleti direkt olarak spor yapmak amaçlı kullanmayacaksanız, spor yapar gibi giyinmenize de gerek yok. Günlük kıyafetlerle de bisikletinizi kullanabilirsiniz. İşiniz gereği takım elbise giyiyor ve bisiklet sürerken rahat edemeyeceğinizi düşünüyorsanız, spor bir kıyafetle bisiklet sürüp, iş yerinde giyeceğiniz kıyafetlerinizi bisikletinizin bagajında taşıyarak işyerinde değiştirmeniz de mümkün.Yanınızda taşıyacağınız bir yedek kıyafet, çok terlemeniz halinde işinize yarayabilir. Eğer iş yerinizde duş alma şansınız varsa bingo, yoksa da çok üzülmeyin, insanoğlu ıslak mendili ve deodorantı keşfetti (Orhan Gencebay da hatırlattı). Unutmamak lazım ki hangi mevsimde olursanız olun her an yağmur yağabilir; bu nedenle hangi mevsimde olursanız olun yanınızda mutlaka bir yağmurluk bulundurun.Bisiklet kullanırken bazı temel kuralları unutmamakta fayda var. Her zaman koruma ekipmanlarınızı (kask ve eldiven) takın, trafikte kurallara uygun şekilde defansif-saygılı sürüş yapmak, hem kendi emniyetinizi hem de diğer sürücüler tarafından saygı duyulmasını sağlar. Unutulmamalıdır ki trafikte motorlu araçlar için geçerli kurallar olduğu gibi bisikletler için de geçerli kurallar 219 No’lu Trafik Kanunu ile belirlenmiştir.Yoldaysanız, bisikletinizde oluşabilecek bazı temel sorunları çözebilme yetisine ve bu sorunları çözebilmek için gerekli bazı ekipmanlara (pompa, yedek lastik, alyan takımı) ihtiyacınız olabileceğini  unutmayın. Ancak İstanbul gibi bir şehirde, şehir içi sürüşler sırasında birkaç km mesafede bisiklet tamircisi bulamayacağınız bir rota bulunmamakta. Android ve Apple için aplikasyonları bulunan, "Bisikletli Ulaşım Platformunun" programı, bisikletli hayatta gerekebilecek adresler ve navigasyon  için kullanılabilecek iyi bir program.Son bir konu olarak da bisiklet güvenliğine değinmek istiyorum. Ben hangi semtte olursam olayım (ki buna evimin güvenlik kameralı,kapalı otoparkı ve çalıştığım hastanenin 24 saat güvenlik kameraları ile takip edilen otoparkı da dahil) görüş mesafemin dışında kalacağı zamanlarda bisikletimi sağlam bir direğe kilitliyorum.Günümüzde bisiklet ülkesi olarak anılan Hollanda’nın iki teker macerası benzin kıtlığı, trafik kazalarından ölümler, park yeri sıkıntısı gibi çok tanıdık sebeplerle 1973’te başlamış ve 2018‘de bulunduğu konuma gelmiş. O zaman hedef 2063…Herkese bol sürüşlü, özgürlük dolu, keyifli günler dilerim.
 
Doç. Dr. Cem ARITÜRK




2018-06-25
Vücudunuza Yaz Geldi
Sıcaklar yaklaşıyor, hatta geldi bile denebilir. Havaların ısınması ile birlikte doğanın her parçasında olduğu gibi insanlarda da bir takım değişiklikler meydana gelmeye başlıyor. Bu değişimlerle birlikte insanın hem fiziksel yapısında hem de psikolojisinde mevsimsel özellikler belirmekte. Kış aylarının başlangıcında alınan kilolar veriliyor, estetik kaygılar ön plana çıktığı için insanlar vücutlarını incelemeye başlıyor. Bu nedenle özellikle bahar aylarında kilo verme, estetik amaçlı girişimler belirgin bir şekilde artıyor; deyim yerindeyse insanoğlu kış uykusunun ardından yaza hazırlanıyor. Kasvetli, yağışlı, soğuk ve genelde kapalı alanlarda geçirilen soğuk günlerin ardından yemyeşil çayırlarda koşarak geçireceğimiz bahar aylarında, masmavi denizlerde yüzerek geçireceğimiz yaz aylarının düşüncesi bile psikolojimiz üzerinde olumlu etkilere sebep oluyor. Ancak bir yandan da tempolu ve yoğun çalışma hayatı ile geçen kış aylarının ardından görece rahat ve rehavete yatkın bir döneme yaklaştıkça, hareketsizlik, beslenmenin bozulması, sağlığa gösterilen özenin ikinci plana atılması gibi sebeplerle insan vücudunda mevsimin doğası gereği meydana gelen değişiklikler daha da belirgin hale geliyor.
Kış dönemi boyunca ve özellikle bahar aylarında, yazın giyilecek kısa elbiseler, bikiniler, şortlar ve etekler hayal edilerek dikkat edilen beslenme düzeninin bozulması yaz döneminde, bizi en çok etkileyen nedenlerden bir tanesi. Deniz kenarında, güneşli yaz günlerinin akşamüstlerinde, dostlarla çıkılan tatil akşamlarında; tüm kış ayları boyunca dikkat edilen beslenme düzeninin unutulup dengesiz bir şekilde yemenin insan vücuduna olan olumsuz etkilerini hatırlatmamız gerekir. Havaların ısındığı yaz dönemlerinde kurulacak dengeli ve hafif bir beslenme düzeni, hem sağlığımız açısından faydalarını gösterecek hem de tüm kış aylarında göstermiş olduğumuz kilo verme çabalarının bir anda yok sayılmasını engelleyecektir. Bu nedenle özellikle günün sıcak saatlerinde meyve ve sebze ağırlıklı, düşük yağ içerikli gıdalar tüketmek en mantıklı yaklaşım. Yine kızartma yiyecekler yerine haşlama ve ızgara tercih edilmeli. Porsiyonların azaltılması alınabilecek en güzel ve basit önlemlerden biri başkası.
Tatil denince akla gelen deniz kenarında güneşlenme, denize girme ve sonra tekrar güneşlenme döngüsünde de dikkat etmemiz gereken bazı noktalar bulunmakta. Özellikle güneşin yeryüzüne dik açılarla ulaştığı saat 10:00 ile 16:00 aralığında mümkün olduğunca serin ve gölge yerlerde bulunulmalı. Bu saatler arasında denize girmeyi tercih edenler, güneşin etkilerinin denize girildiği zaman da devam ettiğini hatırlayarak güneş koruyucularını mutlaka sürmeli. Her güneş koruyucunun belirli bir süre denizde kalınca etkisinin geçtiği hatırlanmalı ve bu nedenle denize girip çıktıktan sonra güneş koruyucuları tekrar sürülmeli. Yine güneşin tepede olduğu saatlerde dışarıda, güneşin altında olanlar, güneşin ve özellikle UV ışınlarının olumsuz etkilerinden korunmak için UV koruyucu kremler sürmeli, şapka kullanmalı ve UV koruyucu özelliğe sahip kıyafetler tercih etmeli.
Günün sıcak saatlerindeki bir sorun da aşırı sıvı kaybı. Vücudumuz idrar, dışkı gibi yollar haricinde fark etmediğimiz şekilde terleme, nefes alma verme gibi yollar ile de sıvı kaybeder. Terleme vücut ısımızı, ortam ısısı arttığı zamanlarda dengeleme yollarından biridir aynı zamanda. Bu yüzdendir ki yaz aylarında insanlar, kış aylarından daha fazla terler. İşte yaz aylarında, kış aylarından farklı olarak daha belirgin olan terleme ile sıvı kaybı dikkat edilmesi gereken konulardan biridir. Gün boyunca en az 2 litre su tüketilmelidir, ancak herkesin kendi fiziksel özellikleri, yaşı, günlük aktivitesine göre tüketmesi gereken sıvı miktarının değişebileceği göz önünde bulundurulmalıdır. Su yanında ayran, taze meyve suları, belirli miktarı geçmemek koşulu ile maden suları, çay ve kahve de tüketilebilecek sıvılardandır.
Yaza fiziksel olarak hazırlanmak için kış boyu spor yapanlar yaz geldiğinde rehavete kapılarak hareketsiz bir döneme girerler. Sıcağın, nemin ve son olarak gidilen tatillerin de etkisi ile yaz dönemi daha hareketsiz geçme potansiyeline sahiptir. İşte bu hareketsizlik, yaz sıcağı ile birleşince vücutta başta toplardamar sisteminde olmak üzere pek çok sorunun gelişmesine neden olabilir. Bu nedenle yaz aylarında, sabah güneşin henüz yükselmediği ve akşamüstü batmaya başladığı saatlerde yapılacak hafif tempolu koşu, yürüyüş, bisiklete binme ve yüzme gibi sporlar faydalıdır. Bu sayede hem kışın harcanan onca çabanın devamı getirilecek hem de oluşabilecek sorunların önü alınabilecektir.    
Tatili bol, keyifli sağlıklı bir yaz geçirmenizi dilerim.
Doç. Dr. Cem ARITÜRK




2018-06-18
Hayata Arabesk Bakmak
Modernleşme tüm Avrupa’da gösterdiği seyirden farklı bir seyir izlemiştir Türkiye’de. Ortadoğu ve Arap kültürünün, Batı kültürü ile bir asırdan kısa süreliğine mayalandığı geçmişin; Reform ve Rönesansları aşarak bilmem kaç yüzyıllık siyasi ve sanatsal gelişimini tamamlamış Avrupa yapısı ile benzer bir seyirde olmaması hiç de şaşırtıcı değildir aslında. İşte bu farklılık; Avrupa ülkelerinde sadece kendi içinde çeşitli tartışmalara yol açmış popüler kültürün, yüzünü Batı’ya dönmeye çalışan çok kültürlü ülkemiz sosyokültürel yapısında çok farklı dinamiklerle seyretmesine neden olmuştur. Bunun üzerine çok kültürlü yapının, tek kültürlü Avrupa yapısına benzetilmeye çalışılması ve özellikle yanlış bir algı ile medeniyetin, Avrupalılaşma olarak kabul edilmesi ve dayatılması, dahası bu medenileşme yolunda bireylerin kökenlerinden ve kültürlerinden uzaklaştırılmaya çalışılması sorunun katmanlı hale gelmesinde pay sahibi olmuştur.
Avrupa’da popüler kültüre yaklaşım temel olarak, olumsuz yaklaşımlar ve popüler kültürü bir mücadele alanı olarak kabul eden yaklaşımlar olmak üzere iki kısımda değerlendirilebilir. Burada bu yaklaşımları detaylı olarak inceleyip konuyu dağıtma riskine girmeden bir değerlendirme ve saptama ile devam etmek istiyorum.  Muhafazakar elitist veya yeni Marksistçi yaklaşımın; gelenekselliğin üzerini çizmeye çalıştığı için popüler kültüre takındığı tavır; ülkemizde popülist kültürün takipçilerinin “Arabesk” kültüre takındıkları tavra yakındır. Oysa ki Arabesk kültürün ve Arabesk müziğin geleneksel kökene tutunabilmek için “kentlileşmek” zorunda kalan köylünün olması, bu tartışmadaki esas tezattır.
1950’li yıllarda başlayan, köyden kente kontrolsüz göçün ve gerek fiziksel anlamda gerekse ruhsal anlamda altyapısız kentleşmenin -kısa tanımı ile köysel kentleşmenin- bir ürünü  “Arabesk” kültür. Kentte, kırsaldaki güven duygusu, insan ilişkisi, fiziksel olanakları bulamayan masum köylünün zaruri nedenlerle, hayata ve kente tutunabilmek için kurduğu bir çatı. Kente gelirken beraberinde taşıdıkları kırsal zihniyeti, adetleri, beğeni ve ahlak anlayışını yine kente taşıdıkları kerpiç duvarlı, tuvaletsiz gecekonduları ile kentliye kabul ettirebilmek için yekpare hareket etme ihtiyacının sonucu “Arabesk kültür”. Kurduğu köyden bozma uydu yerleşim birimlerinden, eski şehir merkezlerine ulaşım için, yine kendi buldukları bir çözüm olan dolmuş, minibüs gibi toplu taşıma araçları ile beslenmiş bir kültür Arabesk. Bu dolmuşlarda çalınagelen, köykentlinin fiziksel ve psikolojik zorluklara karşı isyanının sesi Arabesk müzik ise bu kültürün en kabul görmüş, kentli ile köylüyü en belirgin şekilde ayırt eden ikonlarından birisi. 1950’lerde köye traktör sokulduktan, tohumlar alaşağı edilmeye, eğitim ve sağlık hizmetleri merkezileştirilmeye başladıktan sonra resmi dille desteklenen göçün şehre çektiği kırsal bölge insanının öyküsünün tınısı Arabesk müzik. Dönemin siyasileri tarafından kente sadece işgücü amacı ile çekilen zümrenin ahlaki, geleneksel, etnik özelliklerinden ötürü farklılaştırılması oluşturdu bu kültürü ve bu müziği.
Kelime anlamı olarak Araba ait olan demektir, etimolojik olarak egzotik ve karışık olan anlamına gelir. Mimaride de kullanılmakta olan bir tarzın adıdır “Arabesk” aynı zamanda. Ancak günümüzde bir kültürel alt yapının dışa vurumu olan müzik türü olarak kabul görmektedir. Dahası müzik türünden de öte bir söyleyiş biçimidir. Ancak en beğendiğim tanılama ile Arabesk, Türkiye’nin sosyokültürel, siyasi, tarihi ve coğrafi nedenlerle sancılı bir hal almış olan kent ve göç sosyolojisinin notalara dökülmüş halidir.
Kimi kaynaklara göre 1940’lı yıllarda Haydar Tatlıyay önderliğindeki birkaç şarkıcı tarafından ortaya atılmış bir türdür. 1938 yılında Arapça şarkıların yasaklanması üzerine, Arap müziği çalan Kahire Radyosu’nun Türkiye’de dinlenebilmesinden ötürü başarısız olan girişimin yarattığı tepkisel bir sıçrama ile hızla gelişmiştir Arabesk müzik. Ancak şu bir gerçektir ki 1960’lı yıllardan sonra Adnan Şenses ve Hafız Burhan Sesyılmaz gibi bazı şarkıcılar Araplardan alınan müziğe Türkçe sözler yazarak Arabesk müziğin gelişimine katkıda bulunmuşlardır. 1980’li yıllarda ise köyden kente göçün hızlanması ile, daha önce değindiğim sosyokültürel etkilerin önderliğinde Orhan Gencebay, Ferdi Tayfur, İbrahim Tatlıses ve Müslüm Gürses yaptıkları besteler, yazdıkları sözler ve kendilerine özgü yorumları ile Arabesk müziğin kilometre taşları olmuşlardır.  Adı geçen sanatçıların kendilerini hem müzik piyasasında var etmesi hem de ilerleyen dönemde televizyon filmlerinde boy göstermesi kente göçtükten sonra uzun süre hem fiziksel, hem psikolojik hem de sosyolojik olarak kendi kabuğunda hayat süren köykentlinin, kentli ile aynı statüye ulaşabilmesi için mücadele edebilme şansının başlangıcı olmuştur.
Kesin olan bir şey var ise o da var olduğu güne dek kent hayatında istenmeyen ve kabul göremeyecek tavırları ve özellikleri (kendini jiletleme, hoş görülen yankesicilikler, argo kültürün sosyal yansımaları vs.) içeren bir kültürün ve bu kültürün nota, makam, diksiyon gibi temel özellikleri hiçe sayan müziğinin; bu kadar kısa sürede toplum genelinde kabul görmesi ve günümüze dek çeşitli şekillerde evrilerek mevcudiyetini sürdürebilmesi gerçeğinin kitaplar dolusu tartışma götüreceğidir.
O zaman “Batsın bu dünya, bitsin bu rüya/Ağlatıp da gülene, yazıklar olsun!”
Doç. Dr. Cem ARITÜRK




2018-06-11
Eyvah! Varis Çorabı mı?
Geçen ay içinde genç bir bayan hastama venöz yetmezlik ve varis tanısı ile tedavi düzenlerken pek çok hastamda olduğu gibi varis çorabı önerdim. Damarlarındaki problemlerden ötürü külotlu ve orta basınçlı bir varis çorabı önerene dek her şey yolunda idi. Ancak varis çorabını duyunca yüzündeki yaşam enerjisinin düştüğünü hissettiğim hastamın, tekrar kendini toparlayabilmesi için sanırım benim önerilerimden ziyade varis çorabı ile bir müddet geçirmesi gerekecek. Bununla birlikte “Yazın ortasında bu zırh gibi şeyi mi giyeceğim?”, “Eteğin altında bu kalın çorapla nasıl gezerim bütün gün”, “Ben normal çorapla bile zor duruyorum, mümkün değil!”, “İsterseniz siz giyin doktor bey”; muayenelerim sonrasında varis çorabı önerdiğim hastalardan duyduklarımdan birkaçı.
Varis, tedavi süreci özellikle hasta açısından zorlu ve tedavi uyumu az olan bir hastalık. İlaç tedavisinin rolünün kısıtlı olduğu bu kronik damar hastalığında, günlük alışkanlık ve hayat tarzı değişiklikleri ilk basamakta alınması gereken önlemlerden. Tedaviye hekim penceresinden bakıldığı zaman olmazsa olmaz bir tedavi faktörü olarak karşımıza çıkan varis çorapları ise hastaların korkulu rüyası.
Varis çorabının hastaların üzerindeki olumlu fiziksel etkilerine karşın olumsuz psikolojik etkilerini, özellikle biz kalp ve damar cerrahları çok iyi biliyoruz. Bu olumsuz etkiyi oluşturan nedenlerin başında, varis çorabının fiziksel olarak rahatsız edici, sıkıcı, bunaltıcı ve baskı oluşturucu özelliği geliyor. Bacaklardaki toplardamar akımını desteklemek için basınç yaratması gereken bu çorapların etkisi ne kadar istenilen seviyede olursa rahatsız ediciliği de tezat bir şekilde o kadar belirgin oluyor. Hastalar tarafından, daha giyerken insanı kan ter içinde bırakarak canından bezdirdiği söylenen bu tedavi yönteminde, gün boyu hastanın bacağında, orada olduğunu hatırlatan bir basınç unsurunun rahatsız edici olduğunu kabul etmek gerekir. Ben, bu gerçeği kabullenip şu şekilde bir öneri getiriyorum: “Varis çorabını düzenli kullanmanız bu tedavinin %60-70’lik kısmını oluşturuyor. Ancak rahatsız edici olduğunu kabul etmem lazım. O yüzden bir doktor olarak size çorabı sürekli kullanmanızı önermekle birlikte bir hekim olarak diyebilirim ki bacak şikayetleriniz sizi rahatsız ettiğinde çorabınızı giyin ve çorabınız sizi rahatsız ettiğinde çorabınızı çıkarın”. Burada hastaya verilen inisiyatif, hastanın kendi için karar verme mekanizmasını devreye sokarak, tedavide hastanın sorumluluğu almasını sağlıyor ve hastaya sunulan bu küçük kaçamak serbestlik bile hastalarda, dersten çıkma isteği kabul edilmiş öğrenci havası yaratıyor ve psikolojik olarak tedaviye 1-0 önde başlamasına (başlamamıza) sebep oluyor.
Çorap tedavisindeki önemli dezavantajlardan diğeri çorabın gün içinde sürekli ve dört mevsim boyunca giyilmesinin gerekmesi; diğer bir anlatımla yaz aylarında dahi sabah yataktan kalkmadan giyilip akşam yatağa yatmadan çıkartılmak zorunda olması. Ancak yine insani bir yaklaşımla bu durum konusunda da hastaların kendilerini dinleyerek belirli kurallar oluşturmasına fırsat tanımak, tedavi uyumluluğunu belirgin oranda arttırıyor. Yaz aylarında belirli önlemler ile çorap kullanımının düzenlenebileceği hastalara söylendiğinde hastaların gözlerindeki pırıltı görülmeye değer. Kışın giyilmesi gerekenden bir alt basınç seviyesindeki varis çorabını önermek, hastanın çorabı raf yerine bacağında tutması anlamına gelebiliyor çoğu kez. Bununla birlikte yoğun geçecek ve şikayetlerinin belirgin olduğu günlerde yataktan kalkar kalkmaz giymesini önerdiğim çorabı, evde olduğu günlerde sürekli giymesine gerek olmadığını veya akşam eve geldiğinde, ayaklarını uzatarak dinlendirmek koşulu ile çoraplarını çıkarabileceğini söylediğimde hastaların tedavi uyumunda durumu 2-0’a getirmiş oluyoruz.
Son golü atarak hat-trick yapmamı sağlayan pası bana veren ise çorap sektörü. Bundan 10 yıl öncesine kadar varis çorapları hakkında halk arasında yayılmış bir söylem olan “nene çorabı” söylemi günümüzde geçerliliğini yitirmiş durumda. Hem erkek hastalar hem de bayan hastalar için piyasada çok geniş bir ürün gamı mevcut. Hekimin önerdiği basınç seviyesi ve bacak boyu sabit kalmak şartı ile çorabın diğer özelliklerini hastalar kendileri seçebiliyor. Çeşitli dokuma sıklığına sahip, farklı renklerde, farklı kalınlıklarda kumaşlardan üretilmiş çoraplar raflarda yerlerini çoktan almış durumda.
Tedavi uyumunda hekimin yaklaşımının çok önemli olduğu bir hastalık varis ve varis hastalarının tedavisinin vazgeçilmesi çoraplar. Çorabınız ayağınızda ve kulağınız hekiminizde olsun.
Sağlıklı bir hafta dilerim.  
Doç. Dr. Cem ARITÜRK




2018-06-04
Değişim Dönüşüme Karşı
“Gregor Samsa bir sabah bunaltıcı düşlerden uyandığında, kendini yatağında dev bir böceğe dönüşmüş olarak buldu.”
Franz Kafka’nın 1915’te yayımlanan; günümüzün yozlaşmaya yüz tutmuş sosyal hayatını, aile ilişkilerini irdeleyen ve toplum tarafından dayatılan işlevsiz kalıpları eleştirel yaklaşımlar ile “gözümüze” sokan bir öykü Dönüşüm. Kitabın çevirilerinden birini yapan Ahmet Cemal’in söylemi ile “Gregor Samsa’nın bir sabah kendini yatağında bir böcek olarak bulması salt bir değişim değil bir başkalaşımdır. O insanlığını koruyarak bazı değişiklikler geçirmemiştir; artık farklı bir canlı türü olmuştur.” Benim de tartışmak istediğim “değişim, dönüşüme karşı” fikrinin başlangıç noktası.
Dönüşüm demişken sinema sanatının kültlerinden biri haline gelmiş David Lynch’i ve David Lynch’in başyapıtlarından olan, 1997 yapımı Kayıp Otoban (Lost Highway) filmini anmamak büyük haksızlık olur. Filmin başkarakteri olan Fred Madison’un; kimi zaman dissosiyatif kişilik bozukluğu düşündürtecek ve kimi zaman şizofreni sınırlarına varacak dönüşümleri, şekilsel açıdan Kafka’nın Dönüşümü’ndeki Samsa’nın çarpıcı anlık başkalaşımından farklı görünmekte. Kafka’nın şekilsel-sosyal açıdan çarpıcı olan dönüşümüne, David Lynch zaman-mekan-psikoloji üçgeni ile cevap vermekte. İkisinin ortak noktası ise dönüşüme uğradıktan sonra, başkarakterlerin psikolojik süreçlerindeki engellenemez değişimler ve bu değişimlerin sosyal hayatlarında meydana getirdiği farklılıklar. Özetle her iki olguda da dönüşümün tetiklediği değişimler mevcut.
Nedir dönüşümü, değişimden farklılaştıran?
Kelime anlamı olarak birbirlerine yakınlar. Değişim, “belli bir süre içinde yer alan değişikliklerin tümü” olarak tarif edilirken dönüşüm, “olduğundan başka bir biçime veya duruma girme olarak” açıklanmakta. Biyolojik anlamı ile ifade edildiğinde değişime, başkalaşım ve metamorfoz da diyebiliriz.  Her iki kavramda da son obje, ilk objeden farklı. Kavramsal olarak değerlendirdiğimizde değişimin, zamanla meydana gelen dönüşüm olduğunu rahatlıkla ifade edebiliriz. Veya bir başka deyişle dönüşüm, aniden gerçekleşen değişimdir. Dönüşüm anlıkken, değişim zamana yayılmıştır. Bu ifadelerden yola çıkarak da zamanın farklılaşmayı içselleştirme, kabul etme ve kabul ettirme, kaba bir tabirle “yedire yedire” gerçekleştirme nosyonunu ön plana çıkarabiliriz. O zaman değişim, dönüşümden daha omurgalı ve temelli bir kavramdır; olumlu da olsa olumsuz da olsa getirdiği farklılıkları içselleştirerek kabul ettirir değişim. Ancak dönüşüm aniden yarattığı farklılıkları kabul ettirebilmek için uğraşır. Bu yüzdendir ki hem Gregor Samsa hem de Fred Madison ciddi psikolojik süreçlerden geçmektedirler ancak suyu yavaş yavaş ısıtılan kurbağa durumundan hiç şikayet etmemektedir.
Değişim devrim, dönüşüm darbedir. Bu yüzdendir ki doğa, dönüştürmez değiştirir; doğada dönüşüm yoktur, değişim vardır.
Doğada başkalaşım (metamorfoz) olarak adlandırılır değişim; aynı tür içinde, bir neslin yaşam süresi boyunca morfolojik, fizyolojik ve anatomik olarak meydana gelen değişikliklerin tümünü anlatır. Yani başkalaşım terimi ile anlatılmak istenen, bir neslin yaşam döngüsünde meydana gelen değişikliklerdir. Başkalaşımla birlikte meydana gelen anatomik, fizyolojik değişiklikler canlının yaşam şeklinin ve şartlarının da değişmesine neden olur veya olanak tanır. Böcekler, amfibiler, yumuşakçalar, kabuklular ve derisidikenliler başkalaşım geçiren canlılardır. Bu türlerin hepsinde metamorfoz hormonal değişikliklerle başlar ve sürdürülür. Doğada en çok bilinen örneği olarak kurbağalar ve kelebekler verilebilir. Kurbağa örneğinde; embriyondan meydana gelen kurtçuk yumurtadan çıkar. Bu hali ile yalnızca solungaç solunumu yapan ve suda yaşamını devam ettirebilen kurtçuk, büyüdüğü zaman başkalaşım ile birlikte akciğer solunumu da yapabilir hale gelerek yaşamını hem suda hem de karada devam ettirebilir hale gelir. Diğer örnekte ise tırtıl belli bir süre koza halinde yaşar daha sonra ise başkalaşım geçirerek uçabilme özelliği kazanır ve kelebek haline döner. Bu örneklerde de görüldüğü gibi doğa dönüştürmez, değiştirir.
Bilim adamları, nesiller boyunca gelişen değişiklikleri ise “Evrim” süreci olarak başka bir başlık halinde incelemişlerdir. Burada akılda tutulması gereken başkalaşım sürecinin de bir evrimi olabileceğidir ki metamorfoz evrimi ile birlikte, canlıların başkalaşım özellikleri belirlenmiş ve kimi canlı türlerinde bu evrim sırasında ara türler oluşmuştur. Bilim adamları doğada meydana gelen başkalaşımları ve metamorfoz evrimini şu teori ile açıklamaktalar: “İnsanlarda ergenlik öncesi, ergenlik ve yetişkinlik olarak görülen ve yine hormonal uyaranlarla denetlenen süreçlerin geçişleri oldukça yumuşak ve belirsizdir. Ancak türlerin yaşam koşulları, anatomik-fizyolojik özellikleri, evrim sürecinde maruz kaldıkları faktörler gibi belirli nedenlerle ani sıçramalar şeklinde başkalaşım yaşamaları metamorfoz evriminin bir oyunudur. Daha da ilginç olanı aslında eksik metamorfoz veya metamorfoz sırasındaki kesintiler sonucu meydana gelen yeni türlerdir.”
Alman rock grubu Scorpions’un Rusya’dan ilham alarak yazdığı “Wind of Change” (Değişim Rüzgarı) şarkısını dilimize dolayalım... Ve doğaya uyalım…
Dönüşmeyelim, değişelim…
Doç. Dr. Cem ARITÜRK




2018-05-25
Neşterin İki Yüzü: Bilim ve Sanat Işığında Cerrahi Felsefesi

Doç. Dr. Cem ARITÜRK




2018-05-18
52 Hertz Yalnız Balina
Bilindiği gibi görme duyuları kısıtlı olan balinalar, engin denizlerde birbirleri ile iletişim kurabilmek, kendi türünden çiftini bularak türün devamlılığını sağlayabilmek ve yer-yön tayini yapabilmek için 12-25 Hertz aralığındaki seslerini kullanmaktalar. Balinalar insanlardan farklı olarak bu sesleri, ses telleri ile değil vücutlarındaki hava dolu boşlukları aracılığı ile çıkarırlar. Pasifik Okyanusu’nun kuzeyi bir süredir eşi görülmemiş bir konsere ev sahipliği yapmakta. Normalde 17-18 Hertz civarında seslerle iletişim kuran kambur mavi balinaların aksine 52 Hertz'de yani diğer bir deyişle insanlar tarafından dahi duyulabilecek düzeyde ses ile iletişim kurduğu için yalnız kalan ama gururlu bir mavi balinanın tek kişilik senfonisi bu. Aslında bu senfoni, farklı frekansta iletişim kurduğu için diğer balinalar tarafından fark edilemeyen ve diğer balinaları fark edemeyen “52 Hertz” balinanın acıklı öyküsü. Bir canlının yaşamını bu denli değiştirebilecek bir özellik olan ses frekansının günlük insan yaşamında da önemi büyük.
Ses frekansı saniyede oluşan titreşim sayısıdır ve birim olarak Hertz ile ifade edilir. İnsanın duyabildiği en düşük frekanslı ses 20 Hertz yani saniyede 20 titreşim, duyabildiği en yüksek titreşimli ses ise 20.000 Hertzdir. Bununla birlikte 50 Hertz değerine kadar olan sesler duyulmaktan çok hissedilirler. Bir sesin Hertz değeri arttıkça ses, bastan tize doğru kayar. Erkekler 8500 Hertz'e kadar, kadınlar ise 10.000 Hertz'e kadar ses çıkarabilirler. Hal böyleyken ve insan vücudunun %70'lik kısmı sudan oluşuyorken titreşimlerden ibaret olan sesin insan üzerinde etkisinin olduğunu söylemek pek de zor değil. Hatta bir adım öteye giderek farklı frekans değerlerinin, farklı etkileri olduğunu söylemek lazım. Farklı frekanstaki seslerin insan üzerinde hem psikolojik hem fizyolojik etkilerinin olduğu bilinmekte ve bu bilgi çeşitli tıp akımlarında tedavi amacı ile kullanılmakta..
Genelde; 400-900 Hertz arası seslerin insan psikolojisindeki bir takım süreçler üzerindeki etkileri bilinmekte. 396 Hertz'in, suçluluk ve korku duygusundan kurtulma etkisinin belirli dönemlerde amaca yönelik de kullanıldığı bilinen bir bilgi. 417 Hertz'in sorun çözebilme yeteneğini  geliştirdiği, 528 Hertz'in dönüşüm ve mucizeler yaratacak süreçleri tetikleyebildiği, 639 Hertz'in ilişkilerin güçlendirilmesi açısından faydalı olduğu ve 741 Hertzin ifade yeteneğini arttırdığı savunulmakta. Burada sevginin frekansı olarak da adlandırılan 528 Hertz'e ve günümüzde her türlü alanda -çeşitli amaçlarla- yaygın olarak kullanılmakta olan olan 440 Hertz'e ayrı bir paragraf açmak gerekli diye düşünüyorum.
1900'lü yılların başlarından itibaren müzik piyasasında terkedilmeye başlanan A=444 (C=528) Hertz günümüzde meditasyon, rahatlama amacı ile kullanılan ezgilerin frekansıdır.  Günümüzde kullanılmakta olan ve krize sürükleme, keder ve asabiyet duygusu oluşturma gibi özellikleri bulunan; kitle yönetim amacı ile de kullanıldığı iddia edilen 440 Hertz’in aksine 528 Hert’in hem spiritüel hem de fiziksel açıdan olumlu etkileri olduğu bilinmekte ve savunulmakta. Kaynaklarda 528 Hertz sesin en saf ve katıksız titreşimlere neden olduğu ve bu sayede kişinin, meditatif etki haricinde de fayda görebileceği belirtilmekte. Bilinen bu etkilerin ötesine geçerek 528 Hertz ile birlikte en rahatlatıcı frekans olan 432 Hertz'in beraberliğinden bir takım geometrik, matematiksel çıkarımlar yapan Victor Showell gibi matematik bilimciler de bulunmakta.
1900'lerin başında Rockefeller Grubu’nun ön ayak olduğu bir proje ile müzik endüstrisinde, “Standart Tuning” 440 Hertz'e sabitlendi. Bu sayede kitleleri kontrol altına alarak kar etme amacı güdüldüğü iddiaları henüz yalanlanmış değil. Bu teoriye göre ilk çalışmalar kitlelere hitap eden Beatles ve Elvis Prestley gibi dönemin ikonları ile başladı. Hatta bu süreçte Beatles’ın İsrail’de vereceği bir konser kitlesel hareketi tetikliyor olması iddiası ile iptal edildi.
Amerika Birleşik Devletleri’nde ilk radyo yayınının üzerinden sadece 28 yıl geçtikten sonra, 1938 yılında radyo kanalları ses frekanslarını 440 Hertz'e sabitlediler ve ilerleyen dönemde televizyon endüstrisi de aynı politikayı takip etti. 1900’lerin sonuna doğru sesin, toplum psikolojisi üzerindeki bu etkilerinin ve siyasi-politik sürecin bu etkileri kullanma şeklinin fark edilmesinin ardından Madonna, Metallica gibi dönemin önde gelen ve kitleleri ardından sürükleyen müzik ikonları kayıtlarını tekrar 528 Hertz'de yapmaya başladılar.
Bu psikolojik ve kitlesel etkilerinin haricinde ses frekanslarının fizyolojik etkilerinin olduğunu da belirtmek lazım. Her organın sıvı içeriği ve doğal kompozisyonu birbirinden farklı olduğu için etkilendiği frekans aralığı da farklılık göstermekte. Diğer bir deyişle her organa özel ses tonlamaları, ilgili organdaki sıvı titreşimini sağlamakta ve bu durumun hücre yenilenmesini ve iyileşmeyi tetiklediği öne sürülmekte. Bu pencereden bakıldığında bir kalp damar cerrahı olarak 337 Hertz'e kan dolaşımını düzenlemesinden ve 696 Hertz'e kalp sağlığına olumlu etkilerinden dolayı teşekkürü borç bilirim. Bununla birlikte 625 Hertz'in böbrek, 654 Hertz'in pankreas, 751 Hertz'in karaciğer, 763 Hertz'in tiroid ve 764 Hertz'in sinir sistemi üzerindeki etkilerini de takdirle karşılamak gerekir.
Kim bilir? Belki de çözüm aradığımız pek çok hastalığın tedavisi doğanın seslerinde gizli?
O zaman biraz Nick Cave and The Bad Seeds dinleme zamanı…
Doç. Dr. Cem ARITÜRK




2018-05-14
Sağlık İçin Spor... Spor İçin Sağlık
"Yaşlandığımız için egzersiz yapmayı bırakmıyoruz, egzersiz yapmadığımız için yaşlanıyoruz." Yaşlanmanın, “hücre eskimesi” süreci olduğunu göz önünde bulunduracak olursak spor ve sağlık konusunda önemli çalışmalara imza atmış Dr. Kenneth Cooper’ın sporun insan sağlığındaki önemini vurguladığı bu sözünü kendimize sürekli hatırlatmalıyız. Spor endüstrisinin önemli kişiliklerinden olan Phil Knight ise “eğer bir vücudunuz varsa siz bir atletsiniz” sözü ile bir insanın spor yapması için sadece vücuda sahip olmasının yeterli olacağını savunurken sporun, her bireyin yapması gereken bir aktivite olduğunu vurgulamakta. Ben de sporun sağlığa etkilerini anlatmadan önce,  bir hekim olarak, andımızın yazarı Hipokrat’ın bir sözünü hatırlatarak meslektaşım Dr. Cooper’ın ve Phil Knight’ın spor ile ilgili fikirlerine katkıda bulunmak istiyorum “Her bireye ne fazla ne eksik fakat doğru miktarda gıda ve egzersiz sunabilseydik, sağlığın en emin yolunu bulmuş olurduk.”
Tanım olarak spor, belli kurallara uyularak yapılan, bedensel gelişmeye yararlı eğlenmek ve yarışmak amacı da bulunan beden hareketlerinin tümüne verilen isim. Tanımdan yorumla, sporun sağlık açısından faydalı, hem ruhsal hem de bedensel yönden kişisel gelişimi destekleyen, kişiyi disiplinize eden ve sosyalleşmeyi sağlayan aktiviteler bütünü olduğunu söylemek pek de yanlış olmayacaktır. Rekabete dayalı performans sporlarından veya günümüzde spor denilince akla ilk gelen futbol, basketbol gibi endüstrileşmiş spor dünyasından bahsetmeyeceğim. Sporun sosyalleşmeye katkısı, ruhsal gelişime etkisi gibi sosyolojik ve psikolojik konulara da değinmeyeceğim. Takdir edersiniz ki hakim olduğum sağlık ile ve özellikle de kalp-damar sağlığı ile olan ilişkisi penceresinden bakacağım spora. 
Genel vücut sağlığı açısından değerlendirdiğimizde düzenli olarak yapılan spor, solunumun düzenlenmesini ve bu sayede yeterli oksijenin vücuda girerek tüm organlara, dokulara ulaşmasını sağlar. Vücudun bağışıklık sistemini güçlendirir. Solunumu düzenlediği ve bağışıklığı güçlendirdiği için de başta solunum sistemi ile alakalı olmak üzere tüm enfeksiyonlara karşı direnci arttırır. “Çalışan demir pas tutmaz” sözünü de hatırlayarak dengeli ve kontrollü yapılan egzersizlerin kas-iskelet sistemi sağlığını olumlu yönde etkilediğini söylemek gerekir. Bununla birlikte spor, vücut ağırlığının korunmasına yardımcı olur ve kilo almanın önündeki en önemli engeldir. Kilo kontrolü sayesinde obezite ve obezite ile ilişkili olarak ortaya çıkabilecek diyabet, metabolik sendrom gibi hastalıkların gelişimini engeller. Genel vücut postürünü (duruşunu) düzelterek kişiye hem sağlık açısından katkı sağlar hem de daha dinç ve güzel görünmesine yardımcı olur. Kemiklerde kalsiyum birikimini hızlandırdığı için gelişme çağındaki çocuklarda fiziksel gelişmeyi desteklemesinin yanı sıra yaşlılarda, zamanla ortaya çıkan osteoporoz gibi hastalıkların engellenmesini sağlar. 
Kardiyovasküler sistem, düzenli yapılan koşu, yüzme, bisiklete binme gibi aerobik egzersizlerden en çok fayda gören sistemdir. Yapılan bilimsel araştırmalarda düzenli egzersiz yapan kişilerde tansiyon değerlerinin, egzersiz sonrasındaki 6 saat boyunca düşük izlediği saptanmış ve yine spor yapanlarda tansiyon değerlerinin yapmayanlara oranla daha düşük ve dengeli bir seyirde olduğu bulunmuş. Vücuttaki tüm atardamarlarda gelişebilecek aterosklerotik sürecin engellenmesinde veya yavaşlatılmasında önemli faktörlerden biri olan düzenli egzersiz, bu özelliği ile kalp krizi ve inme gibi hastalıklardan korunmada önemli bir yer tutar. Spor sırasında kaslarda artan oksijen ihtiyacını karşılayabilmek için kalp kası daha kuvvetli ve hızlı kasılır; bu sayede spor, uzun dönemde kalp kasının kuvvetlenmesine yardımcı olur. Avusturalya’da sağlıklı bireylerin katıldığı bir çalışmada haftada 3 kez 1er saat düzenli egzersiz yapan kişilerin, kalp damar hastalıklarına bağlı sorun yaşama olasılıklarının belirgin düzeyde düşük olduğu gösterilmiş. 
Amerika’da Halk Sağlığı ile ilgili yapılan bir bilimsel araştırmada erişkin bireylerin haftada 5 gün 30-60 dakika arasında kalp hızlarını kontrollü şekilde arttıracak şekilde yürümeleri veya haftada 3-4 kez 20-40 dakika arasında koşmaları-jogging yapmaları önerilmekte. Yine aynı araştırmada her sağlıklı bireyin haftada en az iki gün büyük kas gruplarını çalıştıracağı direnç egzersizlerinin de faydasından bahsedilmekte. Yine Amerikan Kalp Birliği’nin son kılavuzunda herkes için orta tempoda haftada en az 150 dakika egzersiz önerilmektedir. Yine aynı kılavuzda, hipertansiyonu ve kolesterol yüksekliği olan kişilerin haftada 3 kez, 40’ar dakika spor yapmasının kalp krizi ve inme riskini azalttığı belirtilmekte.
Jim Rohn tam da bu yazının sonuna uyacak şekilde çok güzel özetlemiş : “Vücudunuza iyi bakın. Yaşamak zorunda olduğunuz tek yer orasıdır.” 
Doç. Dr. Cem ARITÜRK




2018-05-04
Güzellik

Doç. Dr. Cem ARITÜRK




2018-04-27
Damar Dostu Beslenme
İnsanlığın besinler ile olan ilişkisinde, “Adem ile Havva”nın elması ile başlattığı zevk-tehlike, yarar-zarar denge çatışması modern insanın obezite ve kötü beslenme sorunu ile devam etmektedir.
İnsan; varoluşunun başlangıcından beri, yaşadığı çağın, dönemin ve coğrafyanın sosyal, kültürel ve ekonomik şartlarına bağlı olarak kimi zaman hayatta kalabilmek için beslenmiş kimi zaman da keyif alabilmek için yemek yemiştir. Vücudun ve hayatın devamlılığını sağlayabilmek için hücrelerin gereksinim duyduğu enerjinin temel kaynağı olan besinler özellikle günümüzde insanın psikolojik ve sosyokültürel ihtiyaçlarının da “doyurucusu” halini almıştır. Günümüzde insan sadece doymak ve hayatta kalmak için beslenmenin haricinde sosyalleşmek, keyif almak ve rafine zevklerini tatmin edebilmek amacı ile de yemek yemektedir. Bu bağlamda değerlendirildiğinde ihtiyaçlarının haricinde ve ötesinde, sağlığını tehdit edebilir şekilde ve seviyede gıda tüketme potansiyeline sahip olan insan açık bir tehlike ile de karşı karşıyadır.
Peki damar sağlığı ile ilgili olarak beslenmede dikkat edilmesi gereken unsurlar nelerdir?
Konu ile ilgili olarak ilk vurgulanması gereken faktör yeme sıklığı, miktarı ve saatleri. Atalarımızın sözlerini kerteriz alacak olursak “her şeyin azı karar, çoğu zarar”, annelerimizin sözünü dinleyecek olursak “çok yeme kızım, miden bozulur”. Midenin doyma sinyallerinin beyin tarafından algılanmasının belirli bir süre aldığı da göz önünde bulundurulursa yemek porsiyonlarını makul seviyelerde tutarak, masadan “doymaya yakın” bir halde kalkmak sadece damar sağlığı değil tüm vücut açısından en faydalısı. İnsanın acıktıkça yediği çağlardan sonra sosyokültürel özelliklerine göre belli sıklıkta yemek yediği günümüze gelmiş bulunmaktayız. Bu çerçevede önemli olan ise hayat şartlarına bağlı olarak -miktarlarını ayarlamak kaydı ile- günde 3-6 arası sıklıkta yemenin zarar getirmeyeceği gerçeği.  İnsanın, modern hayattaki ritmi değerlendirildiğinde, enerji harcama olasılığının azaldığı, dinlenme halini aldığı akşam saatlerinde mümkün olduğunca hafif beslenmek, pek çok sorunu engellemek için atılabilecek ilk adımlardan.  Fiziksel aktivitenin azaldığı, hormonal dengenin insanı dingin-sakin olmaya yönlendirdiği akşam saatlerinde alınacak her kalorinin vücut tarafından depolanmaya yönlendirileceği akılda tutulmalı.
Hepsine tamam!
Günde belli sayıda öğünde belli miktarda yemeği akşam saatlerinden önce tüketelim ama ne tüketelim?
Besinlerle ilgili akılda tutulması gereken temel faktör alınan gıdanın ne kadar saf ve ne kadar basit olduğu. Saflık ve basitlikten kasıt; vücudun besini, enerji haline çevirebilmek için ne kadar uğraşacağı ve bu uğraş sırasında-sonrasında besinin kendisinin veya metabolitlerinin vücuda ne kadar zarar verme potansiyeline sahip olduğu. Bu açıdan değerlendirildiğinde ihtiyacımız olan karbonhidratları nişasta bazlı besinler (ekmek, börek vs.)  yerine meyve-sebzeden tedarik etmek daha akılcı. Benzer şekilde işlenmiş-rafine yağlar yerine zeytinyağı, saf tereyağı, süt kaymağı gibi yağları tercih etmek daha sağlıklı. Protein tüketimi sırasında, hayvansal ve sebze kaynaklı proteinleri dengeli bir şekilde tüketilmesi ve kırmızı-beyaz et arası dengenin korunması önemli.
Günümüzün sorunlarından olan GDO’lu (Genetiği Değiştirilmiş Organizma) gıdalardan ve yapay ortamlarda yetiştirilen sebze ve meyvelerden mümkün olduğunca uzak durulmalıdır. Bu amaçla kaynağı bilinen, paketlenmemiş ve taze gıdalara ulaşmak en faydalı yaklaşımdır. Benzer şekilde uzun süre dayanabilmesi için konserve haline getirilmiş ve koruyucu içeren gıdaların vücut için zararları ortaya konmuş durumda. Eskiden sadece mevsiminde yenen sebzelerin, yapay sera ortamlarında yılın 12 ayı bulunabilir hale gelmiş olması kimileri tarafından bir nimet gibi görülse de sağlık açısından sakıncalarını göz ardı etmemek gerekmektedir.  Bu tür gıdaların, beslenme programından çıkarılması atılabilecek en temel adımların başında gelmekte.
Günlük kalori ihtiyaçları kişinin cinsiyetine, yaşına ve fiziksel özelliklerine göre değişmekle birlikte ortalama boy ve kilodaki (1,75 cm ve 70 kg) 30 yaşındaki bir erkeğin dinlenme halinde ihtiyacı olan miktar yaklaşık 1700 kCal/gün civarındadır. Aynı özelliklerdeki bir kadının ihtiyacı olan değer ise 1550 kCal/gün’dür. Günlük aktivite miktarına göre bu rakamlar değişmekte, örneklemek gerekirse aktif spor yapan kişinin ihtiyacı bu miktarın çok daha üzerinde olacaktır. Bu kalori miktarını 3 ana enerji kaynağı olan karbonhidrat, protein ve yağ dengesini koruyarak almak gerekmektedir. Öyle ki standart bir insan için bu denge karbonhidrat %50-55, protein %15-20 ve yağ %20-30 olacak şekilde kurulmalıdır.
Damar sağlığı ile alakalı beslenme önerilerinden bahsederken su ve tuzdan bahsetmemek olmaz. Vücudumuzun %60’ının ve kanın temelinin su olduğu düşünülecek olursa suyun vücut için önemi anlaşılacaktır. Bu yüzden sağlıklı bir erişkin bireyin günde en az 2-3 litre su tüketmesi gerekmektedir. Bununla birlikte, belirli miktarın altında kalmak sureti ile çay, bitki çayları ve kahve içilebilir. Taze sıkılmış meyve ve sebze suları da tüketilebilir. Ancak gazlı, şişelenmiş, konsantre, yapay içeceklerden uzak durmak gerekmektedir. Tansiyon başta olmak üzere pek çok hastalığın sebebi olan aşırı tuz tüketimine de dikkat edilmelidir. Normal, sağlıklı bir insanın günlük tuz ihtiyacı 6 gramdır. 1 çay kaşığı tuzun 2 g olduğu göz önünde bulundurulacak olursa, sağlıklı bir beslenme programında gereksinim günde yaklaşık 3 çay kaşığı kadardır. Tüm bunların haricinde diğer mineral ve vitaminlerin de vücudun ihtiyacı olduğu miktar ve oranlarda, doğal besin kaynaklarından tüketilerek edinilmesi sağlık açısından faydalı olacaktır.
Doç. Dr. Cem ARITÜRK




2019-05-13
Burun Konkalarının Görevleri

Doç. Dr. Ozan Seymen Sezen




2019-04-30
Tükürük Bezi Tümörleri

Doç. Dr. Ozan Seymen Sezen




2019-03-25
Erkekler ve Estetik

Doç. Dr. Ozan Seymen Sezen




2019-03-15
Horlama Problemi Neden Olur?

Doç. Dr. Ozan Seymen Sezen




2019-02-26
Bademcik İltihabına Dikkat!
Merhabalar Sevgili Okurlar,
Bademcik iltihaplanmaları sık yaşanan problemlerin başında gelmektedir. Peki okul çağındaki çocukların sıkça geçirdikleri hastalıklardan biri olan bademcik iltihapları önlenebilir bir problem midir?
Doç. Dr. Ozan Seymen Sezen




2019-01-29
Estetik Ameliyatına Hazırlık
KBB, BAŞ ve Boyun Cerrahisi UzmanıDoç. Dr. Ozan Seymen Sezen
Doç. Dr. Ozan Seymen Sezen




2019-01-15
Septoplasti Nedir?
Selamlar Sevgili Okuyucularım,
Bu hafta sizlere burun ile ilgili olan ‘Septoplasti’ konusuyla ilgili bilgiler vermek istiyorum. Eminim ki, aranızda nefes ya da kıkırdak eğriliği problemi yaşayanlar bu yazımı ilgiyle okuyacaktır.
Sizlerin de bildiği gibi burun tıkanıklığı, günlük yaşamda zorluğa ve uyku kalitesinin düşmesine neden olabilir. Önde kıkırdak ve arkada kemikten oluşan burun orta bölmesinin eğrilikleri, burun tıkanıklığının en önemli sebebidir.
Septum deviasyonu olarak isimlendirdiğimiz bu sorun sinüzitlere, burun kanamalarına ve bazen baş ağrılarına da yol açabilir.
Septoplasti; burun içindeki kıkırdakta doğuştan ya da sonradan meydana gelen eğriliğin giderilmesi için yapılan bir cerrahi işlemdir. Her burun eğriliği cerrahi işlem gerektirmeyebilir. Fakat burundaki bu eğrilik solunum güçlüğüne yol açıyorsa mutlaka düzeltilmelidir. Böylece solunum sorunu ortadan kalkar ve hayat kalitesi yükselir.
Burnun iç bölgesini 2 ayrı bölüme ayıran bir yapıya sahip olan septum, kıkırdak ve kemikten oluşan kompleks bir anatomiye sahiptir. Teknik açılardan ise 5 ayrı bölgeye ayrılır.
Ön bölgelerde bulunan eğrilikler ağırlıklı olarak solunum problemlerine yol açar. Burun etlerinde meydana gelen büyümeler, septum eğrilikleri ile beraber solunum zorluğu yaratır. Bu durumda da tedavilerin, sorunların tümünün detayları ile incelenip planlanması gerekmektedir.
Eğrilikleri düzeltmek için yapılan Septoplasti operasyonu, çok zorunlu kalmadıkça 17-18 yaşından sonra yapılır. Genel ya da lokal anestezi eşliğinde uygulanır. Ameliyat sonrasında buruna silikon yapraklar yerleştirilir ve 2-3 günün ardından bu yapraklar zahmetsizce çekilir.
Bu işlemden sonra burun ve göz çevresinde şişlik ve morluk oluşmaz. Hastalar yatarak dinlenmeye ihtiyaç duymazlar. Burun ucunda ve dudak üstünde oluşabilecek hassasiyet dışında bir ağrı hissetmezler.
Septoplasti işlemi sırasında temel hedef; burun içindeki perdenin düzgün olmasını sağlamak ve hava geçişini engelleyecek problemlerin ortadan kaldırılmasıdır.
Uygulama sırasında, septumdan alınan çeşitli kıkırdak parçalarını burun estetiği ameliyatlarında kullanmak mümkün olabilir. Burun içinden kıkırdak alma sırasında, septumun bazı bölgeleri muhafaza edilerek bir direnç kaybı yaşanması durumu önlenir.
Septumun şekil bozukluğu, burun tıkanıklığının en yaygın nedenlerinin başında gelir. Olması gereken standart septum şekli ince ve düzdür. Ancak septum çeşitli sebeplerle eğilebilir ve şeklinin bozulması söz konusu olabilir. Bu durum nefes alma sorununu doğurur. Septum şeklinin burun tıkanıklığına yol açacak ölçüde bozulduğu durumlarda ‘septoplasti ameliyatı’ büyük önem taşımaktadır.
Biz cerrahlar ameliyat sırasında anestezi ile beraber burnun içinden, septumun bir yüzüne kesi uygularız. Açtığımız kesi yerinden septumun tıkanıklık yapan bölümünü düzeltiriz. Operasyon çeşitli şekillerde uygulanabilir. Bazı uygulama yöntemlerinde tıkanıklık olan bölüm çıkarılabilir. Bazı yöntemlerde ise tıkanıklık yapan kısım düzeltilir ve yeniden yerleştirilir. Operasyon hangi şekilde uygulanırsa uygulansın burnun dış görünüşü değişmez.
Ameliyat sonrasında hastanın sulu ve yumuşak gıdalarla beslenmesi gerekmektedir. Operasyondan 3 saat sonra gıda alımına başlanabilir. Operasyonun ertesi gününden itibaren ise eski rutin beslenme düzenine dönülebilir. Ameliyat sonrası çok hafif ağrı söz konusu olabilir. Bu aşamada doktorun kontrolünde verilen ağrı kesiciler alınarak ağrı giderilebilir.
Septoplasti ameliyatı sırasında konulan burun tamponları özel silikon tamponlardır. Eski dönemlerde kullanılan bez ve ip tamponlar gibi çıkarılırken, ağrı ya da kanama gibi sorunlara yol açmaz. Ameliyatın ardından ilk 1-2 hafta burundaki yaralar kabuklar ve biriken akıntı nedeniyle burun tıkanıklığı yaşanabilir. İyileşme döneminde bu tıkanıklık azalacak ve zamanla nefes alımı kolaylaşacaktır.
Septoplasti ameliyatının, güvenilir ve deneyimli bir hekim tarafından yapılması durumunda hayat kalitesini büyük ölçüde artar. Sağlıklı nefes alamamaktan kaynaklanan; kulak tıkanıklığı, kronik yorgunluk, kalitesiz uyku gibi problemler de bu ameliyat sonrasında ortadan kalkacaktır.
Sağlıklı Günler Dilerim…KBB, BAŞ ve Boyun Cerrahisi UzmanıDoç. Dr. Ozan Seymen SezenWEB SİTESİ
Doç. Dr. Ozan Seymen Sezen




2019-01-03
‘Otoskleroz’ Hastalığı Nedir?

Doç. Dr. Ozan Seymen Sezen




2018-12-27
Profiloplasti ile Altın Oran

Doç. Dr. Ozan Seymen Sezen




2018-12-17
Revizyon Burun Ameliyatı Endişe Yaratmasın
Sevgili Okurlarım Merhabalar,
Sizlere bu hafta ‘Revizyon Burun Ameliyatları’ hakkında çeşitli bilgiler vermek istiyorum.
Revizyon burun estetiği ameliyatı, daha önce estetik operasyonu geçiren fakat istediği sonucu elde edemeyen ya da hatalı operasyon nedeniyle sorun yaşayan hastalar için uygulanan yöntemler bütünü olarak karşımıza çıkmaktadır. Bu operasyon ile birlikte başarısız burun estetiği operasyonlarının ortaya koyduğu olumsuz sonuçlar ortadan kaldırılır ve görsel bütünlük sağlanır. 
Daha önce geçirdikleri ameliyatta, istedikleri sonuca ulaşamamış hastaları, hayal ettikleri buruna kavuşturmak için yapılan revizyon burun ameliyatları, genel sağlık sorunları bulunmayan herkese sorunsuz bir şekilde yapılabilen bir ameliyattır.
Ameliyat öncesinde, kişi özelinde değerlendirme son derece önemlidir. Kişiye özel planlama ve analiz belirlenmelidir. Her hastanın yüz oranına, derisine, kendi isteğine uygun olan yöntem seçilerek uygulama başarılı bir şekilde yapılır.
Bunun dışında revizyon ameliyatlarında, burun köprüsünde mevcut olan kemiğin ya da kıkırdağın alınmasının yanı sıra kompleks revizyonuna kadar geniş bir yelpazede çalışma ortaya konulabiliyor. Operasyonlar, çok fazla deformasyona uğramış burunlar için de sorunsuz bir şekilde gerçekleştirilebiliyor.
Bu konu hakkında benzer çok fazla soru alıyorum. İstediğiniz görünüme kavuşamadığınızı düşünerek endişelenmenizi anlıyorum ancak revizyon burun ameliyatları bu endişelerinizi gidermek için uygulanmaktadır. Stresli ve kuşkucu bakışınızı birlikte değiştirebiliriz.
Operasyonlarda, genel anestezi uygulandığı için herhangi bir ağrı ya da sızı hissetmeyeceksiniz. Ağrı konusunda endişelerinizi bir kenara bırakabilirsiniz. Bununla birlikte operasyon süresi hakkında net bir bilgi vermek ne yazık ki mümkün değildir. Ancak ortalama 1.5 ila 5 saat gibi bir süreç karşımıza çıkıyor. Bunun yanı sıra küçük dokunuşlarla gerçekleştirilen minör ameliyatlar ise hastanın durumuna göre 20-30 dakika kadar sürebiliyor.
Revizyon burun estetiği ameliyatı sonrası burun dokusu hassas hale geleceği için dikkatli hareket etmek gerekmektedir. Ameliyat sonrası hassas olan burnunuzu çok iyi muhafaza etmelisiniz. Özellikle sıcak ve soğuk teması konusunda dikkat etmeniz faydalı olacaktır.
Ameliyat sonrası sıvı tüketimi içinse belirli süre beklenmelidir. 6 saatlik bir bekleme süresinin sonucunda sıvı tüketimine başlanabilir.
Sağlık ve güzellik dolu günler dilerim... 
 
Doç. Dr. Ozan Seymen Sezen




2018-11-23
Yeni Çehre İçin En Konforlu Yol: Estetik Dolgu

Doç. Dr. Ozan Seymen Sezen




2018-11-15
Burun Estetiği Olmak İsteyenler İçin Yol Haritası

Doç. Dr. Ozan Seymen Sezen




2018-11-09
İnsanların Burun Estetiği Konusundaki Algısı Değişiyor

Doç. Dr. Ozan Seymen Sezen




2018-10-24
Liplift (Dudak Kaldırma) Nedir? Kimlere Uygulanır?
KBB Uzmanı Doç. Dr. Ozan Seymen Sezen
Doç. Dr. Ozan Seymen Sezen




2018-10-22
Yüzünüze Kendi Dokularınız İle Gelen Güzellik : Yağ Enjeksiyonu

Doç. Dr. Ozan Seymen Sezen




2018-10-16
Sinüzit Problemi Nedir? Tedavisi Mümkün müdür?

Doç. Dr. Ozan Seymen Sezen




2018-10-02
Türkiye'de Burun Ameliyatı Algısı Değişiyor

Doç. Dr. Ozan Seymen Sezen




2018-07-30
Burun Estetiğinde Son Trendler... Piezo Burun Estetiği Nedir?

Doç. Dr. Ozan Seymen Sezen




2019-05-13
Doğum İzinden Dudak Dolgusu

Doç. Dr. Tayfun Türkaslan




2019-05-08
Penis Ameliyatı Riskli mi?

Doç. Dr. Tayfun Türkaslan




2019-04-30
Küçük Penis Üremeyi Önler mi?

Doç. Dr. Tayfun Türkaslan




2019-04-29
Bikini Estetiği Zamanı

Doç. Dr. Tayfun Türkaslan




2019-04-25
Burun Estetiği İyileşme Dönemi

Doç. Dr. Tayfun Türkaslan




2019-04-18
2 Saatte Brezilya Poposu

Doç. Dr. Tayfun Türkaslan




2019-04-01
Koltukaltı Ter Kokusuna Botoks

Doç. Dr. Tayfun Türkaslan




2019-03-26
Penis Boyu Efsaneleri

Doç. Dr. Tayfun Türkaslan




2019-03-22
Liposuction ile Kaç Kilo Yağ…
Liposuction, orta ve ileri yaşlarda normalden fazla kilolu kadın ve erkeklerde sağlıklı bir şekilde uygulanan yağ aldırma ve vücut şekillendirme yöntemidir. Vücudun çeşitli bölgelerinde toplanan yağ öbekleri, estetik ölçüler ve sağlık için risk teşkil eder.
Liposuction ile yüksek miktarda yağ dokusu alınabilmektedir. Tek seansta 8-10 kilo arasında yağ vücuttan dışarı çekilebilir. Ancak böyle yüksek miktarlarda yağ aldırmak vücuttaki dengeleri bozabileceği için hastalara tavsiye edilmez. Yağ miktarının en fazla 3’te 2’si alınır.
Yağlanmalar iki ayrı dönemde ve şekilde gerçekleşir. İlki ergenlik dönemidir. Ergenlikte yağ hücreleri çoğalarak kilo yapar. İkinci dönem ise orta ve ileri yaşlarda yağ dokularının büyüme şekli değişir. Bu yaşlarda ergenlikteki gibi yağ hücreleri çok fazla artmaz, bu kez yağ hücreleri şişer ve büyür. Yağ dokusu oluşumundaki bu değişim, yetişkinlikte aldığımız kiloların kaynağıdır.
Büyüyen yağ hücreleri, egzersiz ve diyete karşı son derece dirençlidir. Hedeflenen yağlar verilse dahi, spor ve dengeli beslenme bırakıldığında aynı bölgelerde tekrar ortaya çıkmaktadır. İri yağ hücreleri kadınlarda basen, kalça, bacak ve bel çevresini çok sever. Erkeklerde ise ilk bel çevresi ve karın bölgeleri kilo alır. Ayrıca kollar, sırt, göğüs, boyun, bacağın alt ve üst kısımları yağ dokusu açısından zengin bölgeler haline gelir.
Peki sağlıklı ve estetik bir vücut yapısı için yağ oranınızın ne kadar olması gerekir. Yetişkin bir erkek vücudunda yağ oranı, kas miktarına göre yüzde 12 ila 18 arasında olmalıdır. Yüzde 25’in üzerindeki yağ miktarında kilolu ve obezite tanımlaması dikkate alınır. Kadınların yağ oranının kas kitlesine göre en fazla yüzde 20 ila 28 olması gerekmektedir. Yüzde 30’un üzerinde bir yağ dokusu varlığında yine kilolu ve obez tanımlaması sözkonusudur.
Liposuction zayıflama yöntemi değildir.  Bölgesel yağların alınarak vücudun istenilen şekle kavuşturma yöntemidir. Kadın ve erkeğe özgü vücut hatlarını bozan bölgesel fazla yağ dokularının alınarak vücudun olması gereken estetik ölçülere getirilmesini sağlar. Nüfusumuzun yarısının kilolu ve obez olduğunu dikkate aldığımızda liposuction yöntemi, hem sağlık hem estetik vücuda sahip olmak için uygulanan popüler bir yöntem olarak önemini korumaktadır.
Basen, bel, kalça, göğüs bölgesi gibi yağlanmanın gereğinden fazla olduğu yerlere uygulanan liposuction yöntemi ile iri yağ hücre sayısı azaltılmaktadır. Kişinin beslenmesine ve egzersize önem vermemesi durumunda dahi aynı bölgeden eskisi kadar tekrar kilo alması sözkonusu değildir. Hasta tüm yağlarından kurtulmak arzusundadır. Örneğin 8 ila 10 kilo zayıflamak isteyen hastadan bu miktarda yağı dışarı çekmek doğru bir yaklaşım olmaz. Hastanın sağlığı ve vücut dengesi açısından risk oluşturur. Yağ oranının 3’te 2’si alınır.  
Yağ doku miktarına ve işlem yapılacak vücut bölge sayısına göre genel ya da lokal anestezi altında ortalama 1-2 saatte tamamlanan liposuction yağ aldırma işleminden sonra hasta genellikle aynı gün taburcu edilir.
Yağlanmanın başladığı dönemde yaptırıldığında, kilonun ileri yaşlarda artmasını, bu nedenle cildin gevşemesini de önleyen bu yöntemde, işlem yapılacak bölgeye 1-2 milimetrelik kesiler açılır. Yağ alma işlemini kolaylaştırmak için öncesinde hedeflenen yağ dokusu içine anestezi özellikli bir sıvı verilir. Bu sayede, ciltte pürüzsüz bir görünüm sağlayacak, kolay, kanamasız ve ağrının minimal olduğu bir operasyon yapılmaktadır. Kesilerden çok ince kanüller veya enjektörlerle girilerek, daha önce verilen sıvı ile hazır hale getirilen yağ hücreleri ileri geri hareket ile vakumlanır ve dışarı çekilir.  Bu işlemde ciltte yağ çıkıntısı olmaması için hekim tecrübesi çok önemlidir. İşlem sonrasında kesiler dikiş atılmasına gerek kalmadan kapatılır.
Liposuction işleminin ardından, operasyon yapılan bölge özel elastik korselerle kapatılır. Korse kullanılması, daha pürüzsüz bir cilt elde edilmesine, istenilen vücut hatlarının tam oturmasına, cildin, cilt altı dokuya tam temasına yardımcı olurken, cilt altı dokusuna işleme bağlı kanamanın önüne geçilir. Korse 1 ay boyunca kullanılmalıdır. Duş alırken çıkarılıp tekrar takılır. Hasta, hafif tempolu işlerine 7 gün içinde başlayabilir. Ödem ve morluklar oluşabilir. Bunlar normaldir. İlk 10 günde büyük ölçüde geçerek, iyileşme döneminde kaybolur. İkinci aydan sonra tam iyileşme gözlemlenir ve hasta operasyon öncesinde planlanan vücut hatlarına kavuşur.
Liposuction sonrası yaşa da bağlı olarak kendini toparlayamayacak kadar ciltte bir gevşeme ve sarkıklık sözkonu ise tedavi için cilt germe operasyonu yapılmaktadır.
 
Doç. Dr. Tayfun Türkaslan




2019-03-07
Erkekte Estetik Burun Ölçüleri

Doç. Dr. Tayfun Türkaslan




2019-02-28
Mikropenis Estetiği

Doç. Dr. Tayfun Türkaslan




2019-02-19
Yanaklara Selfie Estetiği

Doç. Dr. Tayfun Türkaslan




2019-02-14
14 Şubat Aşk Tutamacı Estetiği

Doç. Dr. Tayfun Türkaslan




2019-02-08
Penis Kalınlaştırma Yöntemleri

Doç. Dr. Tayfun Türkaslan




2019-01-29
Meme Büyütmede Silikon Gerçeği

Doç. Dr. Tayfun Türkaslan




2019-01-26
Sömestrde Kepçe Kulak Estetiği

Doç. Dr. Tayfun Türkaslan




2019-01-23
Genital Organını %20 Uzatıyor

Doç. Dr. Tayfun Türkaslan




2019-01-15
Revizyon Burun Estetiği

Doç. Dr. Tayfun Türkaslan




2019-01-04
Meme Estetiğinde 5 cm Kriteri

Doç. Dr. Tayfun Türkaslan




2018-12-26
Erkeklerin Memesi Büyürken Genital Organı Küçülebilir

Doç. Dr. Tayfun Türkaslan




2018-12-20
Geniş Basenler, Dizleri Sakatlar mı?

Doç. Dr. Tayfun Türkaslan




2018-12-12
Estetik Ameliyat İle Burnunuzu Nasıl Değiştirebilirsiniz?

Doç. Dr. Tayfun Türkaslan




2018-12-04
Bu Sporu Yapanların Cinsel Hayatı Risk Altında

Doç. Dr. Tayfun Türkaslan




2018-11-28
Mutlu Çiftleri Bekleyen Fazladan 6 Kiloluk Yağ Dokusu

Doç. Dr. Tayfun Türkaslan




2018-11-21
Tip 2 Diyabeti Önlemede Lazer Lipoliz Yöntemi

Doç. Dr. Tayfun Türkaslan




2018-11-08
Kadınların En Çok Tercih Ettiği Göğüs Ölçüleri

Doç. Dr. Tayfun Türkaslan




2018-10-31
Kadınların, İlişkilerde Ortalamanın Üzerinde Tercih Ettiği Şey

Doç. Dr. Tayfun Türkaslan




2018-10-23
Burnunuzu İdeal Estetik Ölçülere Göre Test Edin

Doç. Dr. Tayfun Türkaslan




2018-10-16
5 Saatlik Uyku Cinsel Hayatı 15 Yıl Yaşlandırıyor

Doç. Dr. Tayfun Türkaslan




2018-10-09
Penis Zamanla Küçülür mü?

Doç. Dr. Tayfun Türkaslan




2018-10-02
Bölgesel Yağlanmaların Yol Açtığı Risk Haritası

Doç. Dr. Tayfun Türkaslan




2018-09-20
Göbek Büyürken Penis Küçülebilir

Doç. Dr. Tayfun Türkaslan




2018-09-13
Gözaltı Torbalarınız Yalan Söyleyebilir mi?

Doç. Dr. Tayfun Türkaslan




2018-09-06
Korse Takmadan Dik ve Yuvarlak Popoya 1 Günde Sahip Olabilirsiniz

Doç. Dr. Tayfun Türkaslan




2018-08-29
Erkeklerin Mutluluğunu Büyüten Estetik Operasyon Rehberi

Doç. Dr. Tayfun Türkaslan




2018-08-19
Erkeklerin Cetvelle Aradığı İdeal Uzunluk

Doç. Dr. Tayfun Türkaslan




2018-08-07
Sünnet Hatası İle Kâbusa Dönen Cinsel Yaşamın Tedavisi

Doç. Dr. Tayfun Türkaslan




2019-05-13
Kaynağını İyice Kontrol Et!
Dünyaya geldiğimiz andan itibaren bir sürü insandan yardım aldık. Ailelerimiz, arkadaşlarımız, öğretmenlerimiz bu dünyada başarılı olabilmek için neler yapılması gerektiği, nasıl iyi bir iş sahibi olunacağı konusunda bir sürü bilgi paylaştılar. Fakat nasıl yaşamamız gerektiğine dair detaylı ve net bir bilgi veren olmadı. 
Bu dünyada nasıl yaşanacağına dair bilgiler daha çok dini kaynaklar ile felsefeler de yer alırlar. Bu bilgileri yetkin olmayan kişilerden öğrendiğimizde ise yanlışa düşeriz. Bu yüzden de nasıl yaşanması gerektiğine dair bilgileri paylaşan insanları iyice araştırmak gerekir. Doğru insanlar, insan denilen varlığın fiziksel, zihinsel/duygusal ve ruhsal yapısını bilen ve karşılarına çıkan insanların potansiyellerini görür görmez anlayabilen insanlardır. İnsanların, testilerini ne kadar doldurabileceklerini dikkate alarak paylaşımda bulunurlar. Neyin, ne zaman, nasıl paylaşılacağı konusunda maharetlidirler.
Siz, siz olun, bu dünyada nasıl yaşanılacağı konusunda bilgilerini paylaşan insanları iyice kontrol edin. Her zaman doğru kişilere sığının. Bu yolda size yardımcı olacak şey niyetinizdir. Gerçekten istediğinizde, niyetin gücü aradığınız her ne ise adım adım size yaklaştırır.  
Örnek olması açısından doğru kişi olduklarından emin olduğum insanlardan nasıl yaşayacağım konusunda aldığım bazı bilgileri paylaşmak istiyorum. Materyal şeylere sahip olmaya devam ettiğimiz sürece tatmin hissi yerine, her seferinde sahip olma içgüdüsü artacak, hiçbir zaman bitmeyecektir.  
-      Bir şeylere sahip olduğumuzda sahip olduklarımızı korumak adına kendimizi paralarken korkunun ağına düşeriz. 
-      Korku, bağımlılıkların hayatımıza girmesine sebep olur. Çünkü bir şeyleri kaybetme korkusu, sahip olduklarımıza tutunma halini getirir. Bu da bağımlılıkla sonuçlanır. 
-      Affedemiyorsak büyük bir yük taşıyoruz demektir. O yükü taşıdığımız sürece de affetmek mümkün olmayacaktır.  
-      Sabır gösteremediğimiz zamanlarda sabır göstermemiz gereken kişi başkalarından ziyade kendimiziz. 
-      Komplex şeylerle ilgilendikçe hayatın basitliği fark edilemez. 
-      Ebediyen sahip olamayacağımız şeyler için endişe duymak fayda getirmez. 
-      Sahip olabileceğimiz tek şey niyetimizdir. Niyetimizi paylaştığımızda daha artar, aradığımız gerçek zenginlik böyle bir şeydir.
Şimdi de şu soruyu yanıtlayın;Yukarıdaki bilgilerin bazılarını ya da hepsini kullanabilseydiniz hayatınız nasıl olurdu? 
Sonuç güzel olurdu diyorsanız, yapılacak tek şey kalıyor. Nasıl yaşayacağınızı öğreneceğiniz bilgilerin kaynağını çok iyi araştırmak.
#Paylaşmak önemsemektir
Her Daim Sevgi ve ışıkla
Sibel KAVUNOĞLU
 
Nefes ve Yaşam Koçu Sibel Kavunoğlu




2019-05-05
Hastalıkta ve Sağlıkta
 Dünyaya sadece insan tarafımızla bakarsak ne olur?
Dışarıda gördüklerimizi gerçek zannederiz. Beş duyumuzla algıladığımız dünyanın gerçek olduğunu düşünmek, limitlere, hastalıklara, savaşa inanmak anlamına gelir. Gazete haberlerini takip ederek, televizyon izleyerek, Facebook’ta gezinerek dışarıdaki dünyayı anlamak mümkün değildir. Dünyayı tam olarak içsel gerçekliğe ulaştığımızda anlayabiliriz. 
Nasıl düşünüyorsunuz bilmiyorum ama bu gezegende işler iyice çığırından çıkacak. Bu yüzden de bizim gibilerin gerçeği bulması için içine dönmesi gerekiyor. Nefes, enerji çalışmaları, koçluk vb. gibi birçok teknik var. Bu teknikler, yapma eyleminin kapsamına girerler. Dengeli bir spritüal yaşam için sadece yapma değil, olma eylemine de ihtiyaç vardır. Meditasyon olma eylemidir. Meditasyon içsel gerçekliğinizle bağlantıya geçmenizi sağlar. İçinizde var olan ışık ve karanlığı dengeleme fırsatı yakalarsınız. Zihniniz karışıksa kendinizi eksik hissedersiniz. Aydınlanmış zihinden bir parça olmadıkça güzellikler fark edilmez. Gerçekten sevemeyiz. Dünyanın sonu gelmiş gibi olur. Amaç olmaz. Amaç olmadığında hayatın anlamı kalmaz. Özetle dünyayı gerçekten anlamak istiyorum diyorsanız zihni izlemekten başka çareniz yok. 
Zihni izlemediğimizde başımıza gelenlerin sorumluluğunu dünyaya bırakırız. Halbuki, hayatımız herhangi bir nesneyle karşı karşıya geldiğimizde, aldığımız karara göre şekillenir. Bir nesneyle karşı karşıya geldiğimizde ya ona bağlanır ya da ret ederiz. Bağlandığımızda bağımlılıkları, ret ettiğimizde öfke ve nefreti deneyimleriz. Bu iki durum da hiçbir zaman hayırla sonuçlanmaz. Gerçekten sahip olamayacağımız şeylerle boşuna zaman kaybederiz. Sahip olabileceğimiz tek şey niyetimiz. Niyetimi kaybedeceğim diye endişelenmeye ya da üzülmeye gerek yoktur. Aksine niyetimizi ne kadar çok ifade edip hayata geçirirsek onu arttırmış oluruz. Niyetimizi paylaştığımızda hem biz kazanırız hem de diğerleri… 
Bu yüzden zihni izleyerek hayırlı olanı seçmeliyiz. Tıpkı evlilik yemininde olduğu gibi zihnimizle (aklımızla) “hastalıkta ve sağlıkta birlikte olmalıyız”
Zihnini izle, mekanizmayı fark et.
Zor mu geldi?
Fakat yapabildiğinde, Fark edebildiğinde 
Yavaş yavaş değişecek. 
Kendi kendine zihnin yapısını değiştirmezsin. 
Fakat bu değişimi yaratacak durumlar yaratabilirsin
Hastalıkta ve Sağlıkta 
İyi günde kötü günde
Yoksullukta ve bollukta
Ölüm Ayırana kadar.
Zihnini İzle, mekanizmayı fark et. 
 
Her Daim Sevgi ve Işıkla
Sibel KAVUNOĞLU
 
Nefes ve Yaşam Koçu Sibel Kavunoğlu




2019-04-22
Ne Kadar Cesaretlisin?
Cesaret, korkularımızı kabul etmekle, gereksinimlerimizin ve rahatlığımızın ötesine geçmekle ilgilidir.
Cesaret, gerginliğe de sebep olur. Bu gerginlik, negatif bir durum olsa da dahi farklı bir şeyler yapabilmek adına tüm engellere rağmen devam etmeyi sağlar. 
Cesaret sadece üstesinden gelebildiklerimizle tanımlanmaz. Rahatımız bozulma pahasına ihtiyaçlarımızın ötesine geçme halidir. Hayatımızda neler olursa olsun yapıcı tepki verme cesaretini gösterme ya da korku ve zorluklarla karşı karşıya gelindiğinde gerçekten kim olduğumuzu keşfetmekle ilgilidir. Tarihte başkalarının refah ve mutluluğunun kendilerininkinden daha önemli olduğuna karar vermiş ve bu kararı eylemlerini ve yaşamlarını etkilemesine izin vermiş bir sürü cesur insan var.  
Albert Einstein, cesaretle ilgili çok güzel bir sözü var.  “Dünya tehlikeli bir yer; kötülük yapanlardan dolayı değil, gördüğü halde hiçbir şey yapmayanlar yüzünden…” 
Peki siz ne yapacaksınız? A. Einstein’ın dediği gibi gördüğü halde bir şeyler yapmayanlar grubuna mı dahil olacaksınız? Yoksa bir yerden başlamak lazım diyenlerden mi olacaksınız? Bir yerden başlamalı diyenler için aşağıdaki başlangıç önerilerine bir göz atın. 
Her Daim Sevgi ve Işıkla
Sibel KAVUNOĞLU
 
Nefes ve Yaşam Koçu Sibel Kavunoğlu




2019-04-15
Sevgiye Ulaşmanın Yolu
Şimdiye kadar üç nefes farkındalığı egzersizini uyguladıysanız yukarıdaki bilgiler size daha yakın gelecektir. Saatinizi yirmi dakikaya kurun ve önce geçen haftalarda bahsedilen nefes farkındalığı egzersizleri yapın sonrasında ise bu haftaki dörtlü egzersize geçin. 
- Nefes alıyorum, değişimin farkındayım (ya da andaki değişimin farkındayım ya da değişimi izliyorum). Nefes veriyorum değişimin farkındayım (ya da andaki değişimin farkındayım ya da değişimi izliyorum). – 
Hiçbir şey bizden ayrı değildir. Her şey zihin ise gördüklerimiz de bize aittir. 
-Nefes alıyorum, arzularımın kayboluşunu izliyorum. Nefes veriyorum, arzularımın kayboluşunu izliyorum-  
Bu egzersizle hedef arzuların altında yatan gerçeğin fark edilmesidir. 
- Nefes alıyorum bırakmayı (Teslim olmayı) gözlemliyorum. Nefes alıyorum bırakmayı (Teslim olmayı) gözlemliyorum. Teslimiyet ile neşe ortaya çıkar. Neşenin fark edilmesi, ”illüzyondan ( yanılsamalardan) kurtuluş” anlamına gelir.
- Nefes alıyorum bırakmaya izin verişimi gözlemliyorum. Nefes veriyorum bırakmaya izin verişimi gözlemliyorum.-Bu egzersiz, bilgisizlik, tutunma gibi negatif enerjileri bırakmak ile ilgilidir. Bu tarz bir bırakmanın doğal sonucu aydınlanmak olacaktır.
Her nefesle bedeni fark ederek onunla ilgilenmiş oluruz. Bedenle bir olduğumuzda bedeni fark ederiz. Bedeninizle birlikte olmayı geliştirdiğimiz ölçüde beden rahatlar. Bu pratik sabırsızca ya da bir görev gibi yapılmamalıdır. Şefkatle, güç harcamadan keyifle yapılmalıdır. Hatta bu egzersizi yaparken bedeninize gülümseyebilir, sonrasında bedeninizin diğer parçalarını bu gülümsemeye dahil edebilirsiniz. 
“Nefes alıyorum gözlerimi fark ediyorum. Nefes veriyorum gözlerimi fark ediyorum. Nefes alıyorum karaciğerimi fark ediyorum, nefes veriyorum karaciğerimi fark ediyorum gibi.
Nefes farkındalığı uygulandığı sürece hayatınız da bir şekilde etkilenecektir. Kapı kapı dolaşıp anlayış ve şefkat satın alamayız ya da bize sevgi verilmesini bekleyemeyiz ama içimizdeki sevgi, şefkat ve anlayışı bulmayı nefes farkındalığı egzersiziyle başarabiliriz. Nefes Farkındalığı” sevginin pratiğidir.
 
Her Daim Sevgi ve Işıkla 
Sibel KAVUNOĞLU
 
Nefes ve Yaşam Koçu Sibel Kavunoğlu




2019-04-08
Aydınlığa Ulaşmanın Yolu
 Zihin huzurlu olduğunda, üzgün ve endişeli haline göre daha kolay odaklanır. Bu yüzden de anda kalmak çok önemlidir. Anda kalındığında sadece korku ve endişelere değil iyi olana yani şefkate, sükûnete dokunma fırsatı elde edilir. İyi olana ait tohumlar bilinçaltımızın en derinlerinde gömülüdür. Yapılması gereken onlara dokunmak ve sulamaktır. Bu da ancak bilinçli nefes ile mümkündür. 
Bir şeylere sımsıkı sarılma, ret etme ya da direnç gösterme şeklinde deneyimler yaşıyorsanız zihnin aydınlanmış halinin eksik olmasındandır. Hedef, aydınlanma ise zihin, aydınlanma yolunun öznesidir. Tam bir nefes farkındalığı, zihni aydınlatacak olandır.  
Nefes farkındalığının püf noktası, bedeni bedenin içindeyken, duyguları duyguların içindeyken, zihni zihnin içindeyken, zihnin nesnesini zihnin nesnesi içindeyken izlemektir. İzleme meditasyonunda nesne, özne ve amaç birbirinden ayrı değildir. Burada amaç, beden, hisler, zihin ve çevreyi tek bir bütün olarak izleyebilmektir. Bu şekilde bağımlılıklar gibi zarar veren negatif enerjiler daha kolay fark edilir. Bu egzersizler sayesinde zihnin derinlerine inilir. Korku, kızgınlık, endişe vb. gibi oluşumlara derinden bakılarak zihni körleştirenlerin neler olduğu ile zihnin huzurlu olmasının mümkün olduğu anlaşılır. Her birimizi özgür kılacak olan, bu derinliğine bakış sonrasında oluşacak olan anlayıştır. 
Üçüncü dörtlü nefes farkındalığı egzersizi derin odaklanma halini kazandırır. Önceki haftalarda yaptığınız gibi 20 dakika boyunca tek başınıza kalabileceğiniz bir alan ve zaman dilimi belirleyin. Geçen iki yazımda paylaştığım ilk iki dörtlü nefes egzersizini yaptıktan sonra üçüncü dörtlü egzersize geçin;
-Nefes alıyorum zihnimin (zihinden geçenler) farkındayım, nefes veriyorum zihnimin farkındayım ya danefes alıyorum zihnimden geçen aktivitelerin farkındayım, nefes veriyorum zihnimin şu anki aktivitelerinin farkındayım.
 -Nefes alıyorum zihnimi mutlu hale getiriyorum, nefes veriyorum zihnimi mutlu hale getiriyorum– 
-Nefes alıyorum zihnime odaklanıyorum, nefes veriyorum zihnime odaklanıyorum- 
-Nefes alıyorum zihnimi özgürleştiriyorum (Serbest bırakıyorum), nefes veriyorum zihnimi özgürleştiriyorum. (Serbest bırakıyorum)-
Her Daim Sevgi ve Işıkla 
Sibel KAVUNOĞLU
 
Nefes ve Yaşam Koçu Sibel Kavunoğlu




2019-04-01
Duygulara Ulaşmanın Yolu
Geçen hafta başladığım “Nefes Farkındalığı” egzersizinin ikincisine devam ediyorum. İkinci nefes farkındalığı egzersizi hisler, algılar, düşünce, hayaller gibi psikolojik olan her ne varsa onunla ilgilidir. Bu egzersiz, zihinden sürekli olarak akıp giden düşünceler, hayaller, duygular ve algıların fark edilmesine yardımcı olması için Buddha tarafından yaratılmıştır.
Duygular bize aittir. Bizden başka kim onlarla ilgilenebilir ki? Çoğu zaman bedenimiz, duygularımız ve zihinsel oluşumlarımız yani algılarımızla ilgilenmeyiz. Aile, arkadaşlar, hocalar bir yere kadar bize yardımcı olurlar. Hisleri tanıdıkça onların faydalı olup olmadıklarını anlarız. Örneğin; bağımlılık, nefret, cahillik, gurur, kuşku, sağlıklı olmayan duygulardır. Acıya sebep olurlar.  Acı da hayatımızdaki huzur ve neşeyi yok eder. Gurur büyük bir engelleyicidir. Herkesten daha iyi olduğumuzu düşündürür. Yalnızlık duygusu, sürekli kendi içimizde verdiğimiz savaş yüzündendir. İçimizdeki savaş bizi ailemizden, arkadaşlarımızdan, sosyal toplumdan uzaklaştırır. 
Buddha, “Nefes Farkındalığını”eve geri dönmeye benzetmiştir. Ve bizi eve geri dönüş yaparak içerisini düzene sokmaya yani huzuru ve dengeyi bulmaya davet eder.  Fakat çoğunlukla ne yaparız? 
Eve geri dönmekten çok korkarız. Çünkü içimizdekilerle başa çıkabilecek donanıma sahip değiliz. Güzel haber! Düzenli yapılan nefes farkındalığı ile bu konuda ilerleme kaydedebilmektedir. 
Şimdi ilk dört egzersizde yaptığınız gibi saatinizin alarmını 20 dakikaya kurun. Nefesinizin nerede olduğunu fark etmeye odaklanın. (Önce ilk dört egzersizi yapın sonra ikinci dörtlüye geçin ya da direk ikinci dörtlüden başlayabilirsiniz. Hangi şekil size uygun gelir ise onu deneyin) Son zamanlarda hissettiğiniz neşe hissini hatırlayın ve nefesinize odaklanarak içinizden şöyle deyin;
- Nefes alıyorum neşeyi deneyimliyorum. (ya da hissediyorum olabilir) Nefes veriyorum, neşeyi deneyimliyorum ( ya da hissediyorum)
Bu egzersizle iyi ya da kötü ortaya çıkan tüm hislere dokunulur. Bilinçli nefes ve rahat bir bedenle neşe ve daha iyi duygular yükselecektir. Nefesimize yüzde yüz odaklandığımızda endişelerden uzaklaşırız.
- Nefes alıyorum mutluluğu deneyimliyorum, Nefes veriyorum mutluluğu deneyimliyorum. –
Bu egzersiz ile neşe, huzur ve mutluluğun tadını hatırlarsınız.  Neşe, pozitif psikolojik ve fizyolojik bir durumdur. Vücudunuzdaki kanın olması gerektiği gibi akmasına yardımcı olur. Neşeyi hissettiğinizde odaklanma kolaylaşır. 
Mutluluk, neşenin daha ötesidir. Neşede heyecan vardır. Heyecan olduğunda zihnimiz rahat değildir. Bu yüzden önce neşe ile odaklanmayı garantiler, sonrasında ise mutluluğa erişiriz. 
- Nefes alıyorum şu anki hislerimin farkındayım. Nefes veriyorum, şu an ki hislerimin farkındayım.– 
Bu ve sonraki egzersizle zihin ve beden tarafından yaratılan tüm duygulara dikkatinizi vermeyi öğrenirsiniz. Zihin, işlevini duygular ve algılarla yürütür. Bedenin nasıl işlediğini anladığınızda zihin ve duyguların da nasıl işlediği de anlaşılır. Bedeninizde hissettiğiniz kötü hisleri sarmalamalısınız. 
-Nefes alıyorum şu anki kötü hisseme dokunuyorum, nefes veriyorum şu anki kötü hisseme odaklanıyorum-
 Örneğin hiddet hissini deneyimliyorsanız hiddet içinde hiddeti hissetme pratiğini yapabilirsiniz. “Nefes alıyorum hiddet içimde, nefes veriyorum hiddet içimde ya danefes alıyorum ben hiddetim, nefes veriyorum ben hiddetim” 
Bu şekilde hiddet hissine iyi ve kötü olarak yargılamadan derinden bakmış olursunuz. Her duygunun bir enerji alanı vardır. İyi hisler, besler. Kötü hisler yıkar. Hiddet, yıkan bir histir. Ona farkındalıkla baktığınızda enerji alanı sizi besleyen bir enerjiye dönüşür. 
 Nefes alıyorum şu anki hislerimi rahatlatıyorum, Nefes Veriyorum, şu anki hislerimi rahatlatıyorum.
Bu çalışma; ne tür bir zihinsel oluşum (algılar) oluşursa oluşsun faydalı olmayan zihinsel oluşumların birbirinden ayırt edilmesini sağlar.  Zihinsel oluşumlar bilinç altının derinlerinde olup sadece bizim sorumluluğumuzdadır. Bize ait olanı araştırarak, bizi engelleten, yolumuzu kesen, kızgınlık, umutsuzluk, şüphe, gurur ve diğer zihinsel durumlarımızla buluşur, yanlışı doğrudan ayırmayı, şiddetten uzaklaşma, cahilliğin (bilgisizliğin) üstesinden gelme, öğrenme, anlamayı ve tabii ki onları arındırmayı öğreniriz. 
Tüm bunları öğrenmeyi kim istemez ki!
Her Daim Sevgi Işıkla
Sibel KAVUNOĞLU
 
Nefes ve Yaşam Koçu Sibel Kavunoğlu




2019-03-25
Gerçeğe Ulaşmanın Yolu
Yaşamınızdakilerle etrafınızda olanlar hoşunuza gitmiyorsa gerçeğe ulaşmanın zamanı gelmiş demektir. Gerçeğe ulaşmanın yolu kişinin kendisiyle arkadaşlık ilişkisi kurması yani kendisini tanımasıyla başlar. (Bu cümlenin derinine inmeyeceğim. Önceki beş yazımda kendisini tanımasıyla ilgili içeriği paylaşmıştım. Merak edenler bu yazılara göz atabilir.) Kişinin kendisiyle arkadaşlık ilişkisi kurmasını sağlayacak en güçlü teknik Nefes Farkındalığı yani meditasyondur. 
Buddha, “Nefes Farkındalığı”tekniğini on altı ayrı egzersiz olarak paylaşmıştır. İlk 4 egzersizle, düşünce, hayal ve fikirlerin bırakılması, nefesle bir olma, ikinci dört egzersizle duygular, algılar, düşünce ve hayaller gibi psikolojik olanı fark etme, üçüncü dört egzersizle sadece kötü hisler değil, şefkat, inanç, iyi niyet, anlayışı tolerans ve sükûnete dokunma, dördüncü dört egzersizle net bir izleme hali kazanılır. Zihninizi körleştirenler kolayca fark edilir. Gerçeği anladığımızda sakinleşiriz. Zihin sakinleştiğinde ise odaklanmak kolaylaşır. 
“Nefes Farkındalığı” tekniğini uygulamak için ilk adım, güçlü bir motivasyona sahip olmaktır. Zira güçlü bir niyetiniz yoksa uygulamada süreklilik de olmayacaktır. İkinci adım, 20 dakika boyunca sessiz, sakin ve tek başınıza olabileceğiniz bir yere sahip olmaktır. Uygulama sırasında sandalyeye, koltuğa ya da yere oturabilirsiniz. İdeal olan oturma şekli lotus pozisyonu olmasına rağmen başlangıç için sırtınızın dik tutabileceğiniz herhangi bir pozisyon da olabilir. Bedenin rahat olması çok önemlidir. Beden rahatlığı, uykuya dalınmayacak seviyede olmalıdır. Sırtın dik olması, enerjinin bedende daha kolay yol alabilmesi içindir. Üçüncü adım ise “Nefes Farkındalığı” tekniğine zaman ayırmaktır. 
Nefes farkındalığı tekniğini uygularken dirençle karşılaşabilirsiniz. Uygulamaya devam ettikçe bu durum değişecektir. Sabırlı olmak gerekir. Direnci kırmanın en iyi yolu yukarıda bahsettiğim gibi güçlü bir motivasyona sahip olmaktır. Bu tekniği ilk uygulamaya başladığımda uygulaması çok basit olduğu için etkili olabileceği konusunda şüphelerim vardı. Daha önce bu tekniği uygulayan ve bana öğreten hocalarımın deneyimini itici güç olarak kullandım. İlerleyen zamanlarda ise beden ve zihnim meditasyonu kendiliğinden istemeye başladı. “Nefes Farkındalığı” tekniği ile ilgili özetle şunları söyleyebilirim; “Yaşanılan acı, üzüntü ve korkuların kaynağı yanlış algılardır. Yanlış algıların kaynağına derin bir şekilde bakma becerisini ise tek başına yapacağınız “Nefes Farkındalığı” tekniği kazandıracaktır.”
Buddha’nın önerdiği 16 egzersizden ilk dördü nefesle bir olmayı, düşünceleri, hayal ve fikirlerin bırakılmasını yani teslim olmayı sağlamaya yöneliktir. Saatinizi 20 dakikaya ayarladıktan sonra burnunuzdan nefes alıp vermeye başlayın. Nefesinizin bedeninizin nerelerinde olduğuna bakın. Nefesinizi fark etmeye başladığınız da şimdiki zamana adım atmış olursunuz. 
Nefesinizi en çok bedeninizin neresinde hissediyorsunuz? Karnınızda mı? Yoksa burnunuzun içine doğru giren serin hava şeklinde mi? Nefes alışverişiniz kısa mı, uzun mu? Sığ mı, derin mi? Nefesinizin nasıl olduğunu fark ettikten sonra; Nefes alırken içinizden;
“Nefes Alıyorum”, Nefes verirken“Nefes veriyorum” ya da Nefes alırken“Nefes aldığımı biliyorum” Nefes Verirken, Nefes verdiğimi biliyorum” diyerek sadece nefes alışverişinize odaklanın. Sonrasında ise ikinci egzersize geçin. 
Nefes alırken içinizden;” uzun nefes alıyorum”, Nefes verirken“uzun nefes veriyorum” ya da Nefes alırken “kısa nefes alıyorum”, Nefes Verirken” kısa nefes veriyorum” ya da Nefes Alırken“hızlı nefes alıyorum”, Nefes verirken içinizden” hızlı nefes veriyorum” diyerek nefes alışverişinizi takip edin. 
Nefesinize odaklanmak yerine bir düşünceye takılı kaldığınızı fark ederseniz tekrar başa dönün, nefesinizin bedeninizin neresinde kendisini gösterdiğini bulun ve ona odaklanın. Nefes alışınız kısa ise bırakın kısa kalsın, onu uzun yapmaya çalışmayın. Burada sadece kısa ya da uzun olup olmadığını fark etmek önemlidir. Nefes fiziksel bir oluşumdur. Yüzde yüz nefese odaklandığınızda düşünceler de yok olacaktır. Düşünceler olmaksızın kendimizle baş başa kaldığımızda huzur, rahatlama da orada olacaktır. Hatta bu çalışmayı günlük aktivitelerinize de dahil edebilirsiniz. Örneğin, elinizde su dolu bir bardak var diyelim. 
 “Nefes alıyorum ellerim bir bardak sıcak su taşıyor, Nefes veriyorum ellerim bir bardak sıcak su taşıyor” ya da“Nefes alıyorum, oturuyorum, Nefes veriyorum oturuyorum”
Böylesi bir uygulama başlangıçta komik ya da saçma gelebilir. Zihin, bu egzersizi yapmanızı engelleyecek bir düşünceyi, fikri ortaya koyacak ve de tabii ki bedeniniz direnç gösterecektir. Bunun sebebi geçmişte geçirdiğiniz üzüntü ve travmaların, bedeninizde negatif enerji olarak yer almasıdır. Negatif enerjiler sizi rutinin dışına çıkmaktan alıkoymak için elinden geleni yaparlar. İlk iki egzersizi tamamladıktan sonra 3 ve 4.ncü egzersizi de aynı şekilde yapabilirsiniz;
-Nefes alıyorum bedenimin farkındayım, Nefes veriyorum bedenimin farkındayım
-Nefes alıyorum bedenimi rahatlıyorum, nefes veriyorum nefesimi rahatlatıyorum
Bu son iki egzersizle nefes farkındalığı ile birlikte beden farkındalığı gelir.  Beden farkındalığı, bedenin rahatlaması ile başlar. Bedenin rahatlaması, aynı zamanda zihnin de rahatlamasıdır. Bu şekilde zihin, beden birliği gerçekleşmiş olur. 
Nefesin, zihin ve bedeni nasıl etkilediğini fark etmek önemlidir. Zihin ve nefes pratik yaptıkça bir olurlar. Nefes farkındalığını günlük hayatımıza aldığımızda bizi sıkıntıya sokan, rahatsız eden düşünceler akıntısından kurtuluruz. Bu yüzden nefes farkındalığını günlük yaşantımıza alacağımız en faydalı şeylerden biridir. Yürürken bile farkındalık çalışabilirsiniz. Adım atarken nefes alır diğer adımınızda ise nefesinizi verebilirsiniz. Bu şekilde zihniniz bedeniniz bir olmuş olur. Nasıl, bu ilk dört egzersizi önümüzdeki bir hafta boyunca uygulamaya var mısınız?
Her Daim Sevgi ve Işıkla
Sibel KAVUNOĞLU
 
Kaynak: “Thich Nhat Hanh‘ın “Kalbin Uyanışı“ isimli kitabı
Not: Sonraki yazılarımda diğer 12 eksersizi de paylaşacağım.
 
Nefes ve Yaşam Koçu Sibel Kavunoğlu




2019-03-19
Barış İçin Ne Yapmalı?
Dünya için güzel bir şeyler yapmak istediğiniz halde beceremediğinizi düşündüğünüz anlar oldu mu? Benim pek çok kez oldu. İşte bu anlarımdan birinde, barış hareketinin aktif temsilcilerinden olan Vietnamlı zen ustası Thich Nhat Hanh’ya inziva sırasında sorulan soruyla Thich Nhat Hanh'ın bu soruya verdiği yanıtın yer aldığı bir yazı karşıma çıktı. Zen ustasına sorulan soru şöyleydi; 
“”- Sevgili hocam, çok acı çekiyorum. Fiziksel acıya sebep olan kronik bir hastalığım var. Dünyada olanları aşırı şekilde önemserim.  Ben bir aktivistim. (Aktivist: Toplumsal değişme ya da politik değişiklik yapmak amacıyla kasıtlı bir biçimde eylem yapan kişi) Dünyadaki şiddet, yoksulluk ve çevresel tahribat konusunda umutsuzluk hissediyorum. Fiziksel acıyla yaşayanlara ve dünyada yaşananlarla ilgili çaresizlik hissedenlere ne tür uygulamalar yapmalarını önerirsiniz?”
Thich Nhat Hanh’da şu şekilde yanıtlamış; 
Evet, Aktivistler olarak dünyanın daha az acı çekmesine yardımcı olacak bir şeyler yapmak istiyoruz. Ancak olaylara barışçıl yaklaşamadığımızda, içimizde yeterli seviyede şefkat olmadığında dünyaya yardım etme konusunda fazla bir şey yapmamış oluyoruz. Aslında tam merkezdeyiz. Dünya için bir şeyler yapmak isteyenler olarak her birimiz dünyayı temsil ediyoruz. Daha barışçıl olmalı ve öncelikle kendi acımızı azaltmalıyız. Barış, sevgi ve mutluluk kendimizle başlamalı. İçimizdeki acı, korku ve öfkeyle ilgilendiğimizde dünyayla da ilgilenmiş oluruz. 
Bir çam ağacı düşünün. Bu çam ağacı, dünyaya yardım etmek için neler yapabileceğini sormuş olsa, vereceğimiz yanıt şöyle olurdu; “Dünya için elinden gelenin en iyisini yapmak istiyorsan, güzel ve sağlıklı bir çam ağacı olmalısın”
Çam ağacının yanıtı, insanlar içinde geçerlidir. Dünyaya yardım etmek için yapabilecek temel şey, sağlıklı, sağlam, sevgi dolu ve kendimize karşı nazik olmaktır. Bu konuda ustalaştıkça diğer insanlar bize bakarak “o, bunu yapabilirse, ben de yapabilirim!” diyecek ve bu şekilde daha barışçıl olmak için özgüvene sahip olacaklar. 
Kendinizi ve dünyayı iki ayrı şey olarak düşünmeyin. Kendin için ne yapıyorsan dünya için de aynısını yapmış olursun. Odaklı ve nazikçe nefes aldığınızda, hayatta olmanın muhteşemliğini hissedin ve bunu dünya için yaptığınızı düşünün. Bu tür bir anlayışla pratik yaptığınızda, dünyaya yardım etmeyi başarabilirsiniz. Bu yapmak için yarına kadar beklemeye gerek yok. Bugün, hemen şimdi yapabilirsiniz.
Buddha bedeniniz ve duygularınızdaki acıyı azaltmak ve kendinizle uzlaşabilmeniz için pek çok yöntem önerdi. Bu inzivada da bedeninizdeki gerilimi serbest bırakma uygulamasıyla fiziksel ağrıyı azaltabileceğinizi öğrendiniz. Ağrı, gerilimin bir fonksiyonu olarak artar, gerilimi serbest bırakırsak azalır. Yatarak ya da oturma pozisyonunda gevşeme pratiği yapabilirsiniz. Ayrıca yürürken de rahatlama pratiği yapabilirsiniz. Her adımda gerginliği gidermeye yardımcı olabilirsiniz. Özgür biri gibi yürüyün. Bir şeyleri bırakın, hiçbir şey taşımayın ki daha hafif hissedin. Yanımızda hep bir yük taşıyoruz. İhtiyacımız olan hafif olabilmek için yükümüzü nasıl azaltacağımızı becerebilmektir. Oturduğunuzda, yürüdüğünüzde ya da uzatıp yattığınızda, gerginliği bırakmak ve ağrıyı azaltmak daha kolaydır. 
Buddha, acı veren durum abartıldığında acının da arttığını söyleyerek acıyı bir oka benzetmiştir. Acı çeken insanın bir ok tarafından vurulmuş gibi olduğunu, birkaç dakika sonra ikinci bir ok aynı noktayı geldiğinde acının iki katına çıktığını söylemiştir. İkinci ok, daha fazla acı verici ve yoğundur. Bu yüzden, acı ister fiziksel ister zihinsel olsun, onu olduğu gibi kabul etmeli, abartılmamalıdır. Kendinize şöyle diyebilirsiniz: “Nefes alıyorum, bunun sadece küçük bir fiziksel acı olduğunu biliyorum. Onunla arkadaş olabilir ve barış ilan edebilirim. Arkadaşlar edinebilir ve onlarla barış yapabilir ve hala gülümseyebilirim.” Acıyı olduğu gibi algılar ve abartmazsanız, onunla barış yapmak kolaylaşır ve bu kadar çok, acı çekmemiş olursunuz. Sinirlenip isyan ederseniz daha fazla endişe duyarsanız. Belki de öleceğinizi dahi hayal edebilirsiniz. İşte o zaman acı yüzlercesiyle çarpılır. Bu, ikinci ok, abartmaktan kaynaklanan ekstra acıdır. Ekstra acının ortaya çıkmasına izin verilmemelidir. Buddha “Abartmayın ki acı artmasın” demiştir. “”
Sizi bilmem ama bu açıklama bana ilaç gibi geldi. Bir süre bu bilgiye takılı kalmayı planlıyorum. Daha barışçıl bir dünya için böyle bir takıntıyı herkes deneyimlemeli. 
Her Daim Sevgi ve Işıkla
Sibel KAVUNOĞLU
Kaynak: Lion’s Roar.com
Nefes ve Yaşam Koçu Sibel Kavunoğlu




2019-03-11
Zihnin Doğası ve Elementler
Geçen yazımda çocukluktan ölüme kadar geçen zaman içinde hayatımız, düşüncelerimizle şekillense de, dünyayı “dışarıda bir şey” olarak deneyimleme eğilimine sahip olduğumuzdan bahsetmiştim. Bu bilgiyi tam olarak içselleştiremediğinizi düşünüyorsanız bu yazı içeriği netleşmenize yardımcı olabilir
Dünyayı “dışarıda bir şey” olarak algılama sürecinin nasıl gerçekleştiğini insan bedenin yapısını meydana getiren toprak, su, ateş, hava elementlerinin yapısından faydalanarak anlatmak istiyorum. Toprak, su, ateş ve hava elementi cinsiyet faktöründen bağımsız olarak her insan bedeninin yapısında bulunur.  
Toprak elementi denildiğinde akla sadece toprak gelmemelidir. Sertlik ve yumuşaklık, toprak elementinin yapısını oluşturur. Diyelim ki meditasyon yapmaya karar verdiniz ve mindere oturdunuz minderin yumuşaklığı sizi rahatlatır, güzel bir his verir.  Minder yerine yere oturduğunuz da ise rahatsızlık hissi ortaya çıkar. Minderin yumuşaklığı o kadar çekici gelir ki, mindere sahip olmak istersiniz. Mindere sahip olamadığınızda sinirlenir, belki de meditasyon yapmaktan vazgeçersiniz. Mindere sahip olduğunuzda ise meditasyon vazgeçilmeziniz haline gelir. Aslında burada odaklanılması gereken, toprak elementinin sert ya da yumuşak yapısıdır. Ve bu yapı minderin ne olduğundan bağımsız içsel olarak algılanan bir şeydir. Mindere karşı ne hissedersek hissedelim toprak elementin sahip olduğu yapı hiçbir zaman değişmeyecektir. Bu yüzden de dünyayı algılarken algılanan nesnenin yapısında toprak elementi varsa sadece toprak elementinin yapısına odaklanmak gerekir. Aksi takdirde sizi rahat hissettirenin minder olduğunu düşünmeye devam edersiniz.  Toprak elementinin yumuşaklığı sadece minderde kendisini göstermez, yapısında toprak elementi olan her nesnede içsel olarak toprak elementini yumuşaklığı hissedilir. 
Su elementi dediğimizde aynı şekilde ilk akla gelen su olmamalıdır. Akışkanlık ve koalisyon (bütünleşme) su elementinin kendine has özelliğidir. Su elementi bedeninizde olduğu için düşerken, otururken, dokunurken, yükselirken, otururken koalisyon ve akışkanlık deneyimlersiniz. Bunlar su elementinin kendine has özellikleridir. Bazen yüzünüzde ya da sırtınızda bir miktar akışkanlık hissedersiniz. Gözünüzü açıp baktığınızda hiçbir şey yoktur, çünkü akışkanlık harici değil içseldir. 
Ateş elementi sıcak ve soğuk özelliğe sahiptir. Bazen ateşin üstünde oturuyormuş gibi, bazen de buz bloğunda oturuyor gibi hissedersiniz. “Oh, üşüyorum, üşüyorum. Üstümü örtmek için biraz kazak ya da battaniyeye ihtiyacım var, üşütebilirim” kelimeleri dökülür ağzınızdan. Soğukluk ateş elementiyle temas halinde olduğunuzun işaretidir. Soğukluk konusunda ne düşünürseniz düşünün ateş elementinin soğuk olma özelliği devam edecektir. O bir insan değildir. Ondan korunmak yerine içsel olarak hissettiklerinize göre kendinizi konumlandırmayı öğrenmek gerekir. Bu soğuk, üşüyebilir, hasta olabilirim yerine soğukluğu hissetme duyumu kapatmalıyım, kapatmak için de üzerime kazak alayım, diyebilirsiniz. 
Zihin, sıcak ve soğuğun, ateş elementinin doğası olduğunu kabul etmedikçe hikayeler yaratmaya devam eder. Üşümeyi hastalığa sebep olan bir dış faktör olarak gösterir. Ateş elementinin doğasını kendinize hatırlattığınızda ise üşüme durumunu kişiselleştirmeyi bırakmak kolaylaşır. Yanlış anlamalara sebep olan kapılar da böylece kapanmış olur.   
Hava elementinin kendine has özelliği harekettir. Hareketli, titreşimli, destekleyicidir. Otururken ayağa kalktığınızda hava elementini deneyimlersiniz. Burada oturma kalkma hareket silsilesinden başka bir şey değildir. Konsantrasyonunuz yeterince iyi olduğunda, oturduğunuzda, kalktığınızda devam etmekte olan birçok hareketin bir serisi olduğunu fark edersiniz. Birbirine bağlı devam eden bu seriyi göz ardı ederek serinin içindeki tek bir harekete göre hayatınızı şekillendirmeyi bırakırsınız. 
Elementlerin kendine has özelliklerini anladıkça ve bu anladıklarınızı uygulamaya başladıkça bilincinizden gelen bilgileri daha rahat ayırt etmeye, geçmişte deneyimlerden ötürü edindiğiniz bilme halinin sizi nasıl yönettiğini fark edersiniz. Siz yoldan çıkaranların herhangi bir şeye bağlı olmadan kendiliğinden ortaya çıktığını anlarsınız. Böylece gerçekte var olmayan yel değirmenlerine karşı savaş açmayı bırakırsınız
Bu anlayışa sahip olmak kolay mı? 
Pek değil? 
Yapılabilir mi?
Yapılabilir...
Şimdi şu an bir iki saniyeliğine dünyada yaşayan tüm insanların bu bilince sahip olduğunu hayal edin, ne gördünüz? 
………
O zaman hala ne duruyorsunuz?
…….
Her Daim Sevgi ve Işıkla
Sibel KAVUNOĞLU
 
Nefes ve Yaşam Koçu Sibel Kavunoğlu




2019-03-04
Sorumlu Kim?
(İçerik ilginizi çektiyse bundan önceki iki yazımı da okuyabilirsiniz)
Hayatımız, çocukluktan öldüğümüz ana kadar olan düşüncelerimizle şekillense de, içgüdüsel olarak dünyayı “dışarıda bir şey” olarak deneyimleme eğilimine sahibiz. Bu eğilim bizi pek çok durumda olanlara karşı savunmasız yapar.
Bu sürece daha derinden bakacak olursak, deneyimlerin “içimizde” var olan zihinsel durumdan önemli ölçüde etkilendiğini fark ederiz. Tıpkı bir sporcunun bedenini eğitmesi gibi, zihin de eğitebilir. Zihin eğitildikçe davranış kalıplarının dışına çıkmak mümkün olur.  
Son iki haftadır dışarıyı algılamada size yardımcı olan duyularınızın sahip olduğu bilinçten bahsederek konuyla ilgili uygulamaları "mutlulugusansabırakma" isimli instagram hesabımdan paylaştım. Bu uygulamaları yapabildiyseniz göz, tat, koku, tat, duyma, zihin duyularınızda var olan bilincin üzüntü, öfke, nefretle sonuçlanan zihinsel kirlenmelere sebep olduğunu fark etmiş olmalısınız. Uygulamaları yapamayanlar için kısa bir özet yapmak istiyorum.  
5 duyunuza zihni de dahil edersek; düşünce ve duygularınızda var olan tema her neyse karşı karşıya geldiğiniz nesne o temaya uygun olarak şekillenir. Görme bozukluğunuz varsa görme bilincinden gelen bilgi olmayacağından duygular yükselmeyecek, zihinde rahatsız edici düşünceler belirmeyecektir. Bu da altı duyunun kapısını kapatabildiğimizde daha huzurlu ve mutlu bir hayatın bizi beklediğini gösterir.  
Şimdi size bir soru; Bu altı kapıdan daha çok hangisi acıya sebep olur? 
Bu sorunun yanıtı, zihindir. Zihin bilme halini temsil eder. Bilme halinin kaynağı deneyimlerdir. Bu altı kapının kapatılmasını sağlayacak en güçlü teknik meditasyondur. 
Diyelim ki meditasyon yapmaya karar verdiniz, meditasyon için uygun pozisyonunuzu aldınız ve nefesinizi izlemeye başladınız. Nefes alıp verirken karnınız yükseldi falan filan. Odaklanma konusunda zihinsel çabanız azalmaya başladığında dikkatiniz azalır, zihin başka bir yere gider. Zihnin gittiği yer, keyifli ise bağlanma, arzu ortaya çıkar, keyifsiz ise itme, nefret gibi hoş olmayan hisler yükselir. Acılarınızdan kurtulmak için başladığınız meditasyonun acıları hatırlatmaktan başka bir işe yaramadığını düşünürsünüz. Aslında buradaki gerçek sorun, altı kapının kapatılmamasıdır. 
İşte bu yüzden de uzun meditasyon inzivalarında duyularınızın zihninizde yarattığı etkileri anlamanız için yürüyüş meditasyonu yaptırılır. Bu yürüyüşlerin yavaş yapılması istenir. Çünkü yavaşladığınızda 6 bilincin hayatınızı şekillendirdiğini fark etmek kolaylaşır. Faaliyetler an ve an fark edildikçe zihnin arzu, bağlanma, tutunma özelliği daha görünür hale gelir. 
Şu sıralar uzun soluklu inziva kampına gidemeyecek kadar meşgulseniz önceki yazılarımda bahsettiğim “Dikkat Ol” uygulamasını günlük yirmişer dakikalık uygulamalar halinde uygulayın. Unutmayın, cehalet (bilgi eksikliği) her zaman gerçeğin üzerini kapatır. Evrenin çalışma mekanizmasını anlamak, kendinizi tanımak ve kendiniz olmak istiyorsanız altı kapınızı arada bir kapatmanın bir yolunu bulun
Her Daim Sevgi ve Işıkla
Sibel.kavunoğlu
 
Nefes ve Yaşam Koçu Sibel Kavunoğlu




2019-02-24
Zihinsel Kirliliğe Son
 (Bir önceki yazıma göz atmanızı öneririm.)
Her neyi düşünüyorsan “düşünme” durumuna/bilincine dikkatini ver.
Her neyin tadına bakıyorsan “tat alma” durumuna/bilincine dikkatini ver
Her neyi duyuyorsan “duyma” durumuna/bilincine dikkatini ver.
Her neyi görüyorsan “görme” durumuna/ bilincine dikkatini ver.
Her neye dokunuyorsan “dokunma” olayına/bilincine dikkatini ver.
Her neyi kokluyorsan “koklama” durumuna/bilincine dikkatini ver.
Bir nesnenin var olması, aşağıdaki üçlünün bir araya gelmesine bağlıdır; 
1) Duyu organları (Göz, Kulak, Dokunma, Duyma, Tat, Zihni de dahil edersek altı duyu organı) 
2) Birinci maddedeki duyuların sağlıklı çalıştığı insan Bilinci/Algısı
3) Nesnenin kendisi. 
Evet, yazdıklarına katılıyorum diyorsanız “Her neyi ne şekilde algılıyorsanız her zaman onda sizden bir parça olacaktır.”Cümlesinin doğru olduğunu kabul etmiş olursunuz. Bir örnek üzerinden gidecek olursam; diyelim ki, karşınıza bir gül çıktı. İçinizden önce gülle ilgili hoş duygular yükselir. Bu güzel duygular güle bağlanmanızı sağlar. Birden gülün dikenlerini fark edersiniz. Bu sefer içinizden hoş olmayan duygular yükselir. Zihinde “Onu görmek istemiyorum”düşüncesi ortaya çıkar. Birbirine zıt sonuçları olan bu iki durumdan zavallı gülün haberi bile olmaz. 
Tıpkı gül örneğindeki gibi her gün karşımıza bir sürü nesne çıkar. Bunlardan bazılarına bağlanır, bazılarını da iteriz. Bağlanma ve itme süreci, zihinde var olan bilince göre şekillenir. Bağlanma bağımlılıkları, itme öfke ve nefreti ortaya çıkartır. Zihin, yüzde yüz gerçek olmayan olaylar kaynaklı duygular sayesinde sürekli kirlenir. Bu süreç ile ilgili unutulmaması gereken, bağlanma ya da itme halinden hangisine takıldıysak farkında olmadan ona uygun aksiyonları seçmemizdir. 
Nötr kalınmadığı sürece bağlanma ve itme süreci döngüler halinde devam edecektir. Çünkü nesneyle karşı karşıya gelinde ortaya çıkan duygular hoş ve tatlı olmadığı için dikkat başka bir nesneye yönelir. Bağlanma ya da red etme süreci tekrar başlar. Bu durumda yapılacak tek şey, altı duyunun kapısını kapatmaktır. Peki, bu altı kapının kapanması için gerekli olan nedir? 
“Dikkat”, Dikkati, kısaca tetikte olmak olarak tanımlanabilir. Peki, Dikkat Geliştirmek için ne yapmak gerekir? 
Bunu sağlayabilecek bir sürü teknik var. “Nefes”, “Meditasyon”, “Vipassana”, “Mindfulness” Uzun yıllar devam eden bilimsel çalışmalar da bu teknikleri desteklemektedir. 
Bu yazıyla ilgili meditasyon uygulamasına mutluluğuşansabırakma, instagram hesabımdan takip edebilirsiniz
Her Daim Sevgi ve Işıkla
Sibel KAVUNOĞLU
 
Kaynak: Budist Öğretiler
Nefes ve Yaşam Koçu Sibel Kavunoğlu




2019-02-17
Ne Gördüğüne Ne Duyduğuna İnan
Geçmişte hissettiklerinizle, düşündüklerinizin dışarıdaki dünyayla uyumlu olmadığı bir sürü anınız olduğuna eminim. Bu deneyimi dünyanın neresinde olursa olsun her insan yaşar. Bu durumun nasıl oluştuğunuzu merak ediyorsanız bu yazı tam size göre olabilir. 
Şimdi yakın zamanda çok öfkelendiğiniz bir anınıza hatırlayın. Öfkelendiğiniz kişinin o an size nasıl göründüğünü bakın...Büyük bir ihtimalle karşınızdaki kişi, hissettiğiniz öfkeye uygun bir görüntüye büründü. Âşık olduğunuzda da aynı şey olur. Sevgilinizin yaptığı, söylediği her şey ilişkinin ilk günlerinde hem kulağa hem de göze hitap eder. İlerleyen günlerde ise “sen çok değiştin, ilk başlarda böyle değildin” halleri başlar. Halbuki sevgiliniz tanıştığınız günkü aynı kişidir. 
Gerçek şu ki ne duyarsanız, duyma bilinci, hangi kokuyu hissederseniz koklama bilinci, neyi tadıyorsanız tat alma bilinci, nasıl düşünüyorsanız zihninizde var olan bilincin temasına uygun olarak şekillenir. Duyularınız rahatsızlık varsa durum tamamen değişecektir. Örneğin görme bozukluğunuz varsa görme bilincinden gelen bilgi olmayacak. Buna bağlı olarak duygular yükselmeyecek, zihinde rahatsız edici düşünceler belirmeyecektir. Bu da, geçmişte tepki verdiğiniz tüm olaylarda kendi parmağınızın olduğunu gösterir. Hatta geçmişte tepki verdiğiniz durumlarda nasıl hareket ettiğinize bakarak zihninizde var olan bilincin içeriği hakkında bilgi sahibi olabilirsiniz. 
Dileyen önümüzdeki hafta boyunca her gün 5 dakika duyduğu, kokladığı, gördüğü, tattığı, dokunduğu, düşündüğü her objeye dikkatini vererek yazdıklarımın doğruluğunu test edebilir. Hatta bu uygulamayı “Dikkatli Olma Anı” olarak tanımlayabilir ve kendinize “Dikkatli olma” anları yaratabilirsiniz. Mesela günde onar dakikadan 3 kere toplam yarım saat. Sabah işinize giderken, öğlen yemeğinizi yerken, akşam eve dönerken. Bir nesne, insanla temasta olduğunuzda zihninizde belirlenen her düşünceyi not edin. Bu şekilde zamanla düşünce ve duygularınızın yükselişinin kendi bilinciniz ya da nesnenin kendi doğası kaynaklı olup olmadığını ayırt edebilirsiniz. 
Bu uygulamayı sadece bir hafta değil, sürekli yaparsanız kirlenmiş zihne itibar ederek hayatınızı nasıl şekillendirdiğinizi açık ve net olarak fark edebilirsiniz. (Bu konuyla ilgili uygulamayı ilerleyen tarihlerde Mutluluğu sansa bırakma Instagram. Hesabımdan takip edebilirsiniz)
Gerçeği Arıyorsan;
Her ne görüyorsan, olduğu gibi görmeye dikkat et, 
Ne duyuyorsan, olduğu gibi farkında ol, 
Tadına baktığın şeyin, olduğu gibi farkında ol,
Neye dokunursan gerçekte olduğu gibi farkında ol, 
Ne düşünürsen düşün, düşündüklerini gerçekte olduğu gibi farkında ol.
Her Daim Sevgi ve Işıkla 
Sibel KAVUNOĞLU
 
Kaynak: Budist öğretiler
Nefes ve Yaşam Koçu Sibel Kavunoğlu




2019-02-09
Başkalarıyla Olan İlişkiniz
Başkalarıyla nasıl bir ilişki içinde olduğumuz çok önemli bir konudur. Vaktiniz varsa hayatınızdan birkaç örnekle bu durumu analiz edelim.  
Şimdi geçtiğimiz ay içinde mutsuz olduğunuz bir anı hatırlayın. Bu mutsuzluk anının hayatınızda var olan bir kişiyle ilgili olup olmadığına bakın. 
Şimdi de mutlu hissettiğiniz bir ana gidin. Hissettiğiniz mutluluğun bir insan ya da yaşayan başka bir varlıkla ilgili olup olmadığını bakın. 
Sonuç nasıl çıktı bilmiyorum ama yaşadığımız güçlük ve mutlulukların çoğu çevremizdeki insanlar ya da yaşayan diğer canlılarla ilgilidir. İşte bu yüzden de diğerleriyle olan ilişkimizi düzene sokmak çok önemli. Bu sürecin kapsamına sadece aranızın çok iyi olduğu değil, aranızın kötü olduğu insanları da dahil etmelisiniz. İlişkilerinizi düzenlerken kötü olanları kapsam dışı bıraktığınızda, bir daha tekrar hayatınıza girme olasılıklarına karşı duyduğunuz endişe, korkuyu getirecektir. Korku da, yaşamınızdaki kötü insanların sayısının artmasına sebep olacaktır. Zamanla yalnızlığı tercih edeceksiniz. Yalnızlık, daha çaresiz ve sevgisiz yapacaktır. 
İlişkileri düzenleme süreci, sadece insanlarla kısıtlı olmamalı, dış dünya, doğa ve diğer canlılar da dahil edilmelidir. Soluduğumuz hava, beslenme, yaşamak için dahi başkalarına ihtiyacımız var. Biyolog Jonas Salk’ın aşağıdaki sözü bu durumu çok iyi anlatmaktadır. 
"Tüm böcek türleri dünyadan yok olduğunda elli yıl için dünyadaki yaşam sona erer. Tüm insan türü dünyadan yok olduğunda dünyadaki yaşam daha canlanacak ve çiçek açacaktır. 
If all the insects were to disappear from the earth, within 50 years all life on earth would end. If all human beings disappeared from the earth, within 50 years all forms of life would flourish.”
Özetle bu dünyada herkes, her şey birbiriyle bağlantılıdır. Diğerleriyle olan ilişkilerimizde, saygılı, affedici, şükran dolu, sadık, nazik dürüst, cömert, olduğumuzda mutluluk hiçbir zaman yakamızı bırakmayacaktır.  Yazdıklarım aklınıza yattı ise önümüzdeki hafta boyunca “cömertlik” konusuna zaman ayırabilirsiniz. 
Cömertlik, başkalarından karşılık beklemeden vermek anlamına gelir. Sadece sahip olduğunuz maddi kaynaklar değil, sahip olduğunuz zaman, yetenekler, zihin ve kalbin açılması da cömertliğin kapsamına girer. (Aklınıza yapacak bir şey gelmiyorsa instagram mutluluğusansabırakma, hesabımdaki uygulamalar başlığından “cömertlik” uygulamasından faydalanabilirsiniz)  
Başkalarıyla olan İlişkinizi Düzeltmesi Dışında Cömertliğin Diğer Faydaları Şunlardır: 
Cömertlik Bir Şeylere Tutunma İsteğini, Bağımlılığı Azaltır.  
Cömertlik Güç Kazandırır. 
Cömertlik Neşe Kazandırır. 
Cömertlik Zihindeki Ayrımcılık Ve Korkunun İzlerini Siler, İnsanı Şifalandırır.
Her Daim Sevgi ve Işıkla 
Sibel KAVUNOĞLU 
Mutluluğu Şansa Bırakma
Kaynak: Budist öğretiler
Nefes ve Yaşam Koçu Sibel Kavunoğlu




2019-02-03
Güzel Bir Şeyler Olsun mu?
Dünyadaki açlığa, savaşa, fakirliğe son vermek vb. gibi güzel şeylerin olmasını istiyorsanız önce zihnin doğasını anlamak gerekiyor. Zihnini, duygularını tanımayan bir sürü insan var. Hastalıklar dahi hastalıklı zihnin ürünü. Hasta zihin, hasta bir beden olarak kendini gösteriyor.
“Seni seviyorum”diyoruz. Bu sevgi, bağımlılıktan öteye gidemiyor. Çünkü seni seviyorum dediğimiz kişiyi diğerleriyle paylaşmak istemeyen bir zihin yapımız var. Sevgiyi öğrenmek adına takip ettiğimiz manevi uygulamalarda dahi kendi rahatımızı düşünüyoruz. Örneğin toplu yapılan meditasyon çalışmalarına katıldığımızda bizim gibi sevgiyi öğrenmek için meditasyon yapmaya gelmiş bir insanın tavrı rahatsız ediyor. Konsantrasyonumuz bozuluyor, odaklanamıyoruz. Ego/Zihin bir şeye takıldığında dikkatin dağılmasının normal olduğunu düşünmek yerine meditasyonun işe yaramadığını düşünüyoruz. Bu yüzden de zihnin/egonun nasıl çalıştığını bilmek önemli.  
Kendi hayatımdan bir örnek verecek olursam; Kendimi tanıma yolculuğuna başlama sebebim daha çok sevilmek ve hayatımdaki insanlara karşı daha şefkatli olabilmekti. Çünkü ne yaparsam yapayım sevildiğimi hissedemiyordum, kavga ve tartışmalar peşimi bırakmıyordu. Aslında rekabete “evet”dememin sebebi, daha çok sevilmek ve daha çok şefkatli olmaktı. Fakat rekabet işin içine girdiğinde, daha çok sevilmek ortadan kalkıyor yerini “hırs” alıyordu. İşte bu noktada zihne çalışmak gerekiyordu. 
Zihin/Ego “sen busun, senin tarzın bu”diyerek yüzde yüz geçerli olmayan şeyleri güçlendirir. Arzu etmediğiniz deneyimlere sürükler. En sonunda “bu işi beceremiyorum galiba”dedirtir. Aydınlığa götürecek olan yolu kendi ellerinizle kapatmış olursunuz. Bu yüzden de zihne düşen her fikri doğru olarak kabul etmemek gerekir. Ortaya çıkan her fikir zihnin yansımasıdır. “Bu Çirkin, iyi; Çirkin, kötü biri,” dediğiniz nesnenin egonun belirlediği kavramla direk bağlantısı olduğunu hatırlatın kendinize. Bu dünyada hiç kimse kesinlikle güzel ya da çirkin olamaz.Ya da aynı nesne, başka bir ülkenin en iyisi, başka bir ülkenin en kötüsü olabilir. Dün görmek dahi istemediğiniz bir kişi, bugün size çok güzel görünebilir. 
Yaşamınızda neler olduğunun, nasıl düşündüğünüzün, ne tür hatalar yaptığınızın, yanılgılarınızın deneyimlerinizle olan ilişkisini kontrol edin, araştırın. Bu tarz analizleri yapmaya başladıkça, diğerleriyle aynı yanılgılara sahip olduğunuzu anlayacak. Ve nihayetinde diğerlerinin size nasıl davrandığından bağımsız, sezgisel olarak daha fazla sevgi ve şefkat hissedeceksiniz. İşte o zaman güzel bir şeyler kendiliğinden olmaya başlayacak.
Sonuç olarak gerçekten güzel bir şeylerin olmasını istiyorsak zihnin doğasına anlamaktan başka çaremiz yok! Bunun için de meditasyon yapılacaklar listenizin ilk sırasında yer almalı.
 
Her Daim Sevgi Ve Işıkla 
Sibel KAVUNOĞLU
Mutluluğu Şansa Bırakma
 
Nefes ve Yaşam Koçu Sibel Kavunoğlu




2019-01-27
Ben Kimim? Ben Neyim?
Bir önceki yazımda sizleri aşağıdaki soruyla baş başa bırakmıştım. 
“Ben kimim?” ya da “Ben neyim”
Renginiz siz değilsiniz, Formunuz, burnunuz, gözünüz, iç organlarınız, beyniniz siz değilsiniz. Kalbiniz siz değilsiniz? Peki, sürekli ağzımızdan düşürmediğimiz “Ben” nerede? Ego nerede?  
Hayallerinizdeki ben, kendi düşüncelerinizle daha doğrusu yanlış düşüncelerinizle yaratıldı. Belki şu an hayali bir ben olduğunu fark ettiğinizde tuhaf hissedebilirsiniz. Kalbinize bu huzursuzluğu bırakmasını söyleyin ve derin bir nefes alın. İnanın kalbiniz huzursuzluğu bırakacak hatta bedeniniz dahi rahatlayacaktır. Fakat zihin için bu süreç biraz farklıdır. 
Kendi kendine var olan bir “Ben” olmamasına rağmen zihin “Ben” in var olduğuna inanır. Hatta onu hisseder. Bilimsel olarak bir şeyin kendiliğinden var olması imkansızdır. Mesela mutsuz olduğunuzda mutsuzluk kendiliğinden ortaya çıkmaz. Gerçekte bir şeyler yanlış algılandığı için mutsuz olma ihtimali vardır. Öylesine analiz etmeden doğru olduğuna inanarak bir fikre tutunmak ve sonrasında o fikre uygun seçimler yapmak acıyı getirir. 
Gerçek şu ki, hayal kırıklıkları ve acıyı getiren tek şey eylemlerimizdir. Hayal kırıklığı ve acı aşamasına gelindiğinde olumlu düşün temennileri işe yaramaz. Mutluluğa götürecek olan olumsuz olandan uzaklaşmak yerine olumsuzu analiz etmektir. Birçok felsefe düşünce sistemi bu fikri destekler. Allah, Tanrı, kaynak enerji her ne şekilde tanımlıyorsanız kötü eylemler yaratmaz. Kötü eylemler negatif zihinden gelir. Bu sebeple tüm yanlış düşünce ve deneyimlerinizin kaynağı bağımlılıklar ve cehalettir dersek yalan olmaz. Yanlışlığın, olmayan bir benin varlığına inanmak ve bu inanca uygun eylemlerin seçmekten kaynaklandığını fark ettiyseniz sizin için kurtuluş başlamış demektir. 
Bu durumu fark etmek için nasıl var olduğunuzla ilgili meditasyonu tekrar yapmaya var mısınız?
Kendinize “Ben kimim?”ya da “Ben neyim”sorusunu sorduğunuzda, bakalım neler gelecek? 
Hatta bu meditasyonu bir süreliğine her gün yapmak nasıl olurdu? 
Meditasyonla ilgili uygulamayı önümüzdeki hafta içinde yayınlanacak instagram mutluluğuşansabırakma hesabımdan takip edebilirsiniz. 
Her Daim Sevgi ve Işıkla 
Sibel KAVUNOĞLU 
Mutluluğu Şansa Bırakma
 
Kaynak: Budist Öğretiler
Nefes ve Yaşam Koçu Sibel Kavunoğlu




2019-01-20
Bu Dünya Tek Başına İyi Olmaz
Her insanın, iyi niteliklerinin yanı sıra kendi kendisini yıkabilecek olumsuz bir doğası vardır. Öfke, nefret, hırs ve korkuyu kolayca bırakabilmek için içimizdeki iyi ile kötüyü tanımak gerekir. Bunu yapmadığımız sürece öfke, nefret, hırs ve korkular hareketlerimiz üzerinden bizi yönlendirmeye devam ederler. Gerçek mutluluk ve neşe dolu bir hayatı getirecek olana yani içsel anlayışa sahip olmadıkça dünyanın daha iyi olmasını beklemek doğru olmaz. Kıssadan Hisse, Dünya tek başına daha iyi olmaz 
Enflasyonu örnek alın. Mesela enflasyonun kaynağı bağımlılıklardır. İhtiyaç fazlası alım tüm dünyada popüler bir uygulama haline geldi. Her şeye sahip olmamıza rağmen hep daha fazlasını istiyoruz. İhtiyacımız olmadığı halde sürekli kıyafet, ev eşyası yenilemesi ya da pencerelere panjur takviyesi vb. gibi tadilatlar yapıyoruz. Doğal olarak bu alımların ekonomi üzerinde etkisi olur. Bu da bizi şöyle bir sonuca götürür.  
Enflasyon bencil bir zihnin ürünüdür!
Bağımlılıklara yönelme sürecini analiz ettiğinizde, bencil zihnin hem birey hem de toplum için yarattığı problemler ile iç huzuru ve neşe dolu yaşamı tahrip etme şeklini hemen fark edersiniz. Tarihte gizli gizli gelişen dini savaşlara bir bakın. Hepsinin kaynağı bağımlılıklardır. Savaşın tohumları çocukluktan atılır. İki çocuk bir oyuncak için kavga eder. Yetişkinlikte aynı kavga, iş hayatında belli bir pozisyon için yapılır. Sonra iki büyük ülke kaynakları için kavga eder. Halbuki her ülkenin öyle ya da böyle kendine has kaynakları vardır. Her din kendi içinde muhteşem olmasına rağmen savaşın dini bir eylem olmadığı hep unutulur. Barışı, huzuru, sevgiyi, şefkati, denge ve uyumu unutturan bağımlılıklardır. Bağımlılıklar için, dünyanın en büyük sorunu diyebilir miyiz? 
Elbette diyebiliriz. Çünkü bağımlılıklar ve cehalet (bilgi eksikliği) hayatımızda birçok yanılgıya sebep olur. “Bu iyidir; bu beni mutlu ediyor” şeklinde düşündüklerinizi analiz ettiğinizde kavram karmaşası içine düşersiniz. Mutluluk veren şeyler aynı zamanda acıya da sebep olur. Mesela yediğiniz yemeğin bedeni koruduğu bilinse de Cehaletle (bilgi eksikliği) beslendiğinizde bedeniniz zarar görür. Çoğumuz yemeğe bağımlıyız. Mideler sürekli rahatsız. Yediklerimizden çok bir şeyler yemeğe bağımlıyız.  
Geçen akşam Şener Şen’in “Zengin Mutfağı” isimli tiyatrosundaydım. Bencil zihne sahip olan bir insanın sevdikleri ve diğerlerine yapabilecekleri komedi unsurları kullanarak anlatılmış. Ben de dahil olmak üzere orada bulunan birçok kimse bencil zihnin yaptıklarını seyrederken hep birlikte güldük. Aynı şekilde oradaki karakterlerdeki gibi zaman zaman bencil zihnin oyununa geldiğimizi fark ettik mi? Onu işte bilemem. 
Hayatımızda neler olduğu tamamen zihinsel projeksiyon yani yansımadır. Bu yansımaların çoğu da kontamine olmuştur. Sabit fikirler şeklinde kendilerini gösterirler. Bu yüzden de kendimize ve diğerlerine zarar vermemek adına cehalet ve bağımlılıklar konusunda donanımlı olmak gerekir. Zihnin doğasını anlamadığımız sürece bencil zihin maalesef sürekli acı veren seçimlere yöneltmeye devam edecek. 
Şimdi zihnin doğasını anlamaya varım diyorsanız sizi nasıl var olduğunuzla ilgili meditasyon yapmaya davet etmek istiyorum.
Kendinize “Ben kimim?” ya da “Ben neyim” sorusunu sorun, bakalım ne gelecek? 
Devamı bir sonraki yazıda…
Her Daim Sevgi ve Işıkla 
Sibel KAVUNOĞLU
 
Kaynak: Lama Yeshe wisdom archive
Nefes ve Yaşam Koçu Sibel Kavunoğlu




2019-01-13
Sorunların Kaynağı Nedir?
 Zihnin doğası hakkında bir sürü şey söyleniyor. Zihnin doğası Hindistan ya da doğu ülkelerinin geleneği değildir. Her insan hangi ülke de doğmuş olursa olsun doğduğu andan itibaren zihne sahiptir. 
Örneğin günlük yaşantınızda işleyen göreceli zihindir. İlişkilerimiz ters gittiğinde çoğunlukla aile, arkadaşlar ya da toplumu suçlarız. Bu bir yanılgıdır. Sorunların kaynağı tamamen farklıdır. Bu yanılgıya sebep olanların birisi cehalet/bilgi eksikliği diğeri ise bağımlılıklar dır. Bu ikisini zihnin yöneticileri olarak düşünürsek Cehalet için Genel Müdür, Bağımlılıklar için ise Direktör diyebiliriz. Maalesef bu ikisi fiziksel ve zihinsel olarak yaşadığınız sorunların kaynağı. Kendi deneyimlerinize bakarak bunu doğrulayabilirsiniz.
Genel müdür ile Direktörün neler yaptığından haberimiz olmadığında çözümü “Mutlu değilim, onu bir daha görmeyeceğim; Mutlu değilim, daha büyük bir eve ihtiyacım var; Mutlu değilim, daha iyi bir arabaya ihtiyacım var.” söylevlerin de arayarak ya da çözümün para olduğunu düşünerek gerçek problemden uzaklaşırız. 
Aslında çoğumuz, gerçek mutluluğun maddi rahatlığın ötesinde bir şey olduğunun farkında ve nefes, yoga ya da başka bir manevi yolculuğu takip ediyor. Eminim  bu uygulamaların yetersiz kaldığını düşündüğünüz anlar da oldu. Bunun sebebi tutumunuz. Hangi manevi uygulamayı uyguluyorsanız uygulayın, doğru tutum çok önemli. Doğru zihinsel tutum ve doğru görüşe sahipseniz, doğru zihinsel tutumun sizi yanlış yolda yanlış hedefe nasıl yönlendirdiğinin farkında olarak ilerlersiniz. (Bir önceki yazıma göz atın) 
Sosyal teoride, ekonomide, enflasyonda vb. gibi birçok konuda çok bilgiliyiz. Fakat ne yazık ki entelektüel bilgiler insan sorunlarını çözme konusunda çok başarılı olamıyor. Zihinde neler olup bittiğini bilinçli olarak farkına vardığımızda bilinçaltının derinliklerinde sürekli değişen bir döngüler fark edilebilir hale gelir. Bazılarımız bu döngülerin de farkında olmasına rağmen bu döngülerin ötesine gidemiyor. Çünkü dış dünyanın mutluluk getirmediğini entelektüel olarak bilmemize rağmen en derinlerde aksini düşünüyoruz. En derinlerde neler olduğu bilirsek daha kolay değişip dönüşebiliriz. 
En derinlerde neler olduğunu keşfetmek konusunda meditasyon uygulamaları çok başarılı. Geçenlerde bir buçuk ay süresince meditasyon inzivasındaydım. Oradayken en derinlerdeki düşmanca fikirlerimle yüzleştim ve bu fikirler başkalarında en çok krite ettiklerimdi. Uzun zamandır kendime çalıştığım halde zaman zaman tepkisel olmamın sebebi de buydu. Normal yaşantımı sürdürürken ne yaparsam yapayın egom beni bir şekilde bu bilgiden uzaklaştırmıştı. 
Sorunun ne olduğunu bilseniz dahi en derinlerdeki kaynakla yüzleşmedikçe onunla ilgili bir şeyler yapmak kolay olmaz. Kendi en derinlerinizde neler olduğunu gördüğünüzde diğerlerinin de neyi neden yaptığını anlamak, hoşgörü ve anlayış göstermek daha kolaylaşır. Aksi takdirde şirketinizin Genel Müdürü olan Cehalet ile Direktörü olan Bağımlılıklar sizi yoldan çıkartmaya devam edecekler. 
İnşallah günün birinde her birimiz tüm acılarımızın sebebini bulur, mutlu olmak için kendimize bir sürü sebep yaratırız. 
Her Daim Sevgi ve Işıkla
Sibel KAVUNOĞLU
 
KAYNAK: Lama Yeshe wisdom Archive
Nefes ve Yaşam Koçu Sibel Kavunoğlu




2019-01-03
Zihnin Doğasını Anlamak
 İnsan evriminin başlangıcından bugüne kadar, insanlar birçok şekilde keyif ve mutluluk veren bir şeyler aradılar. Büyük bir çoğunluğu başarılı olamadı. Kendi deneyimlerinizden bu durumu fark ettiğinize eminim. En azından mutluluğun zenginliğe bağlı olmadığını biliyorsunuz. Artık farkındalık kazanmak için Himalayalara gitmek gerekmiyor. Birçok şeye kolaylıkla ulaşabildiğimiz için birçok şeyin farkındayız.  Herkes, bir şekilde mutlu ve neşeli bir yaşam elde etmenin daha iyi yollarını araştırıyor. İşte Meditasyon da bu yollardan biri.
Birçok insan meditasyon yapmayı deniyor. Bazıları,”evet, çok iyi”,bazıları da “bana göre değil”diyor. Ben meditasyonla 15 yıl önce tanıştım. 9 yıldır da Tibet Budizm’inin meditasyon metotlarını uyguluyorum ve hepsi de bana çok iyi geliyor. Dürüst olmak gerekirse ilk beş yıl meditasyon tekniğini ara ara uyguladım. “Bundan bir şey çıkar mı ki?”şeklinde sorgulamalar yapıyordum. Çünkü yeni başlangıçlar çok hoşuma gitse de onları hayatıma almam zaman alır. Sanırım biraz dik kafalıyım. İyice ikna olmam gerekiyor. Bu yüzden de zihnimin en derinlerinde var olan şeylerin su yüzüne çıkması zaman alıyor. Önce suyuma gidiyorlar. Sonra sızma hareketi başlatıyorlar. Meditasyonda tıpkı böyle oldu. İşimden ayrıldıktan sonra seyahat etmek yaptığım en keyifli aktiviteler haline gelmişti. Bu sefer nereye gitsem acaba diye düşünürken bilgisayarın ekranında değişik ve enteresan bir bina beliriverdi. “Bu bina nerededir acaba”diyerek resmin üzerini tıkladım. Katmandu’daki Kopan manastırı olduğunu öğrendim. Binanın havası, rengârengliği çok hoşuma gitmişti. Böylelikle ilk Tibet Budist meditasyon deneyimim Kopan’da gerçekleşti. Uygulamalarda derinleştikçe “bundan ne çıkar?” sorusu zamanla yok oldu, zihnimin doğasını anlama konusunda bir sürü yol kat ettim. 
Meditasyon tekniğinden istenen sonucu alıp alamayacağınız, temel olarak zihinsel tutum yani motivasyonunuza bağlıdır. Başka bir deyişle meditasyon ya da diğer uygulamalı manevi felsefelerin size mutluluğu getirmesi için, doğru sebeple yapılması gerekir. Pek çok insan meditasyonun hiçbir şey yapmadan oturmak anlamına geldiğini düşünüyor. Çoğumuzun zihni yorgun, meditasyon hakkında birçok şey duyuyoruz, çok fazla felsefe yapılıyor, o kadar ki istediğiniz her şeyi huzur ve sükuneti nefese odaklı konsantrasyonun vereceği düşünülüyor. Ama bu yeterli değil. Meditasyon sadece bir araç. Motivasyonun ne olduğu çok önemli. Aslında sadece meditasyon değil her neyi uyguluyorsanız, motivasyon çok önemli. Aksi taktirde bazı insanların her gün ibadet ettiği halde negatif enerjilerden kurtulamaması durumuna düşebilirsiniz. Doğuya yaptığım seyahatlerde aynısını görüyorum. Birçok insan her gün tapınak ziyareti yapıyor. Aralarında zihinsel gelişim kaydetmeyenler olabiliyor. 
Bu yüzden de amacınız sadece geçici mutluluğu tatmak ise meditasyon yapmak doğru seçim değil. Bu çok küçük bir hedef; Tek yapmaya çalıştığınız bu hayatı rahatlatmaksa, meditasyon gerçekten işe yaramaz. Sakin ve huzurlu bir ortam yarattığınızda, aklınızı birleştirebilir ve sakin ve huzurlu hale getirebilirsiniz, ancak bu özgürleştiniz anlamına gelmez. Kurtuluş, kontrolsüz, yukarı ve aşağı bencil zihnin tamamen özgürlüğüdür. İşte bunun için de kaplama alanı geniş bir motivasyon edinmek gerekir.  
Budist terminolojide, Meditasyonun amacı, Nirvana ya da aydınlanarak neşeyi iç özgürlüğü ve sonsuz huzuru sağlamaktır. Uygulamalarını takip ettiğim Mahayana Budizm'in Bodhicitta denilen bir kavram var. Bu kavrama göre kendinizi geliştirme amacınızın gerisinde başkalarına fayda sağlama tutumu mutlaka yer alması gerekiyor. Böyle bir tutuma sahip zihinle meditasyon yaptığınızda, zihniniz otomatik olarak sizi istediğiniz hedefe aydınlanmaya gecikmeden götürecek olana kaydırabiliyor. Bilinçaltında var olan motivasyonunuz bencilceyse, entelektüel olarak başkalarının iyiliğini düşünseniz dahi, aydınlanmayı sadece hayal ediyorsunuz demektir. Yaşamınızda var olan her şeye verdiğiniz anlamın meydana getirdiği enerjiyle sürekli incinirsiniz. Kısaca top her zaman sizde… Zihniniz “Bu insanlar iyi değil”şeklindeki düşüncelerle doluysa, otomatik olarak başkalarının olumsuz izdüşümüne sahip oluyorsunuz. Bu durum da çevrenizdeki insanları sürekli suçlamaya itiyor. “Bana zarar verdi; o beni incitti”. Gerçek şu ki, ”Hiç kimse sizi incitmiyor”
Bodhicitta, özel aydınlanma tutumuna sahip olduğunuz sürece, günlük davranışlarınız ne olursa olsun, otomatik olarak fayda sağlamaya başlarsınız. Aynı hareketi yapsanız dahi tutumunuz farklı olduğu için fayda sağlarsınız. İnsanlarla irtibat halindeyken, başkalarına adanmış saf düşünceniz varsa, kendi aklınızın yansıması nedeniyle size otomatik olarak iyi titreşimler verirler. Benzer şekilde başlayanlar, meditasyon uygulamalarında başarılı oldular, hayal kırıklığı yaşamadılar. Tabii ki hayatınızın her gününü, tüm bedeninizi, konuşmalarınızı ve zihninizi başkalarına adayarak şekillendirmek kolay olmaz. Fakat başarabilirseniz, doğal olarak memnuniyet ve zevk yaşarsınız. “Bodhicitta”sadece bir fikir değildir, hasta zihni tedavi etmek için psikolojik bir yöntem olarak kabul edebilirsiniz. 
Bu yazdıklarımın doğru olup olmadığını test etmek çok kolay. Sabah kalktığınızda, sıradan hayatınızın ne kadar zor olduğunu düşünmek yerine, güçlü bir motivasyon yaratın, “Bugün vücudumun enerjisini, yaptığım konuşmaları ve zihnimdeki düşünceleri tamamen başkalarına adayacağım”. Bu şekilde, günün sorunsuz geçme ihtimali arttırmış olursunuz
Her Daim Sevgi ve Işıkla 
Sibel KAVUNOĞLU
Kaynak: Lama Yeshe wisdom Archive
Nefes ve Yaşam Koçu Sibel Kavunoğlu




2018-12-25
Yeni Yılda Kalbinizi İzlememek İçin Sebep Yok!
 Hepimiz zor zamanlardan geçiyoruz. Artık gerçekten de bir şeyler yapmanın zamanı geldi. Bunun için de geçmiş ve gelecek konusunda endişelenmeyi bırakın. Çünkü geçmiş, adı üstünde geçmiş, onunla ilgili bir şey yapılamaz. Gelecek için ise, henüz gerçekleşmediği için bir şey yapılamaz. Geriye tek bir an kalıyor o da şu an! Şu an değiştirme gücümüzün olduğu tek zaman dilimi. Yeni yıl heyecanı ile dostların motive edici mesajlarının gücünden faydalanarak geçmiş ve geleceği dert etmeden şu an güzel bir şeyler yapmaya başlayın ya da 
“Ben yeni yılda şu an güzel şeyler yapmanın da ötesine gitmek, şu anı sürekli kılmak istiyorum” diyorsanız, o zaman iş tamamen değişir. Bu durumda 2019 yılı yapılacaklar listesine aşağıdaki konuyu ekleyebilirsiniz ne dersiniz? 
Mutluluk stratejinizi sağlam temeller üzerine oturtabilmek için her şeyin değişim halinde olduğunu unutarak geçici keyif anlarının peşinden koşmak yerine sakınılması gereken sekiz konu üzerine odaklanın. Sakınılması gereken sekiz konu birbirine karşıt dört çiften oluşur ve de hayatımızın her anında varlıklarını sürdürürler. 
Bunlardan ilki; keyif almak ve acı çekmek. Bu ikili her dakika bizi yönetir. İçgüdüsel olarak onlara çekiliriz. Bir şeyleri çok istediğimizde, bir şeylere ihtiyacımız olduğunda, bir şeylere karşı olduğumuzda sürekli bu çiftin oyununa geliriz. Rahatsızlık ve konforsuzluktan kurtulma çabası, özgürleştireceğine aksine daha çok kısıtlama getirir. Onlar sayesinde hayaller rafa kaldırılır, kişisel değerler unutulur.
Diğer ikili, sahip olduklarımızı kaybetmemeye, sürekli bir şeyler kazanmaya yönlendirir. Kazanç ve kayba olan bağımlılık bizi sonu gelmeyen bir yarışın içine sokar. Sürekli nelere sahip olacağımıza, ne istediğimize, neleri kaybedeceğimize odaklanırız ki bu da bizi rahatlatacak olandan uzaklaştırır. Sürekli alışveriş yapmak, neye sahip olduğumuz ya da olmadığımıza kafa yormak bir tür terapi haline gelir. İşin kötü yanı rekabetin bize iyi gelmediğini çok iyi bilmemize rağmen onunla ilgili bir şeyler yapmayız. 
Bir diğer ikili ün sahibi olmak ve çaptan düşmek. Belki şu an “ünlü olmak isteyen kim?” şeklinde düşünebilirsiniz. Fakat iyi bir itibara sahip olmayı kim istemez? Ünlü Budist hoca Shantideva, itibar kazanmanın küçük bir çocuğun kumdan güzel dekoratif bir kule yapmasına benzetir. Büyük bir dalga gelir ve onu anında yok edebilir, der. Etrafımızda bu sözün doğruluğunu kanıtlayan bir gecede itibarini kaybeden politikacı ve sanatçılar gibi birçok örnek var.
Dörtlünün sonuncusu, övülmek ve suçlamaktır. Yargılanmak ya da suçlanmak yerine kompliman yapılsın isteriz. Bazen olumlu yönde yapılan yargılamalar itici gelebilir. Hatta övüldüğü zaman ruhunun yükseldiğini düşünenleriniz olabilir. Bu dünyada sessiz kalanlar yargılanır, çok konuşanlar yargılanır, herkes hayatının belli dönemlerinde bir şekilde yargılanmıştır. Dünyada yargılanmamış tek bir insana rastlayamazsınız. 
Bu şekiz konu tüm dünyanın zor zamanlar geçirmesine sebep olur. Aslında çözüm çok basit o da  zihinsel detoksa girmek yani zihinsel gelişim konusuna odaklanmak. 
Geçenlerde başka bir konuyla ilgili yazılarımı okuyan birisi “Siz yazdıklarınızı yapabiliyor musunuz” şeklinde not yazmış. Aynı soruyu bu konu için de bana sormayı düşünebilirsiniz. Bence önemli olan çözümün ne olduğunun farkında olmak. Geçmişi değiştirememem, gelecek henüz gerçekleşmediği için onun için yorumdan bulunmamam. Fakat şu an, tepki verdiğim her konunun gerisindeki sekiz konuyu fark edebilmek için tetikteyim. Şimdiler de bu konuda çok iyi olmayabilirim fakat eskiye göre daha iyi olduğum kesin. Siz de kendinize iyilik yapın ve 2019 yılı yapılacaklar listenizde bu sekiz konu için özel bir yer ayırın. 
Karar vermenize yardımcı olması açısından Apple’in yaratıcısı, Steve Jobs, kanser rahatsızlığına kapıldığında  bu sekiz konudan özgürleşmekle ilgili söylediklerini paylaşmak istiyorum;  
Yaşamda büyük seçimler yapmamı sağlayan en önemli şey, yakın zamanda öleceğimi hatırlamaktı. Çünkü her şey beklentiler, gurur, başarısızlığa uğramak, itibar kaybetmekle ilgili. Sadece önemli olduğunu düşündüğünüz şey için yaşadığınızda her şey önemini yitiriyor. Eninde sonunda öleceğimi bilmek, kaybedecek bir şeyim olduğuna dair düşünce tuzağından kendimi sakınmamı sağladı. Şu an zaten çıplaksınız. Bu yüzden kalbinizi izlememek için bir sebebiniz yok”
Yeni Yılda Sevgi, Mutluluk Sizinle Olsun, Her Anınızı Kalbinizi İzleyerek Geçirin.
Her Daim Sevgi ve ışıkla
Sibel Kavunoğlu
Kaynak: Eight wordly concerns, 
 
Nefes ve Yaşam Koçu Sibel Kavunoğlu




2018-12-18
İyi Bir Kalp Nasıl Yaratılır?
Kadim bilgiler iyi bir kalp yaratmak için kendimizden çok başkalarını düşünmek gerektiğini söylerler. Bu çok basit fakat uygulaması zor bir konudur. Zorluk, bu konuda yapılabileceklerin “yapmaktan sakındıklarımız”grubunda yer almasından kaynaklanır. Basit olması ise, sebep sonuç yasasına dayanır. Kendimizden çok başkalarını düşündüğümüzde, bu durum onların çok hoşuna gidecek ve doğal olarak bizi daha çok sevmeye başlayacaklar. Etrafımızda bizi seven, hatta gözeten kişiler olduğu sürece de daha huzurlu ve mutlu olacağız.
Tabii, başkalarını düşünme işinin, kalpten yapılması gerekiyor. Bunun için başlangıçta “mış” gibi yaparak başlanabilir. Belli bir süre “Mış” gibi yaptıktan sonra başkaları için bir şeyler yapmanın faydaları kendisini göstereceğinden o noktadan sonra başkaları için bir şey yapmak daha da kolaylaşacaktır. Başlangıç için bazı yapılabilecekler; 
İnsan oğlunun var oluşu bir bitkininkinden farklıdır. Her birimizin uzun bir geçmişi var. Bilincimiz çok uzun zamandır buralarda. Budizm insan bilincinin saf ve temiz olduğunu, deneyimlerin iyi ya da kötü olup olmadığı zihni onu nasıl algıladığı ile bağlantılı olduğunu söyler. Hayatın acımasız olduğunu düşündüğümüzde acımasız bir hayat yaratırız. Hayatımızı nasıl bozduysak, sorunlarımızı çözecek çözümleri de bulabiliriz. Bu yüzden diğerlerini suçlamak son derece yanlıştır. 
Doğduğumuzda, “dışarıda neler oluyor, bu politikacılar neler yapıyor, ekonomik problemler nelerdir?”şeklindeki konularla hiç ilgilenmezdik. Dini ve politik sorunlarla hiç ilgilenmezdik. Ego daha oluşmamıştır. “Büyüdükçe “Ben kimim, Topluluk nedir? Bağlı olduğum gruplar neler? “vb. gibi sorulara yanıt bulmaya çalıştık. Çünkü ego herhangi bir şeyle kendini belirlemek, bir şeylere tutunmak ihtiyacı içindedir. Doğal olanı kabul etmez. Bu yüzden bir türlü tatmin olmaz. Sürekli karışıktır. Örneğin bir elma görürüz, “ne kadar güzel, çok tatlı bir rengi var. Bunu çok sevdim”deriz, sonrasında elmaya saplanırız. Zihin de sağ olsun, var olan fanteziyi elmaya yansıtır. İşte bu da tatminsizlik ve mutsuzlukla sonuçlanır. Budist görüş, analiz etmeye ve zihninden her neyi yansıtıyorsan onun doğru mu, yanlış mı? Ya da algıladığımız şeyin bir tür fantezi olup olmadığını incelemeye inanıyor ki her insanoğlu bunu gerçekleştirecek kabiliyettedir. 
Entelektüel olmak güzeldir. Fikir yürütürsün, bir sürü bilgiye sahip olursun, ancak onların iyi ya da kötü olup olmadıklarını ayırt edebilmeli, extremden uzaklaşmalıyız. Şu an belki karmaşa içinde olabilirsiniz. Fakat bugünden sonra bunu değiştirmek sizin elinizdedir.  Sebepleri yok olduğunda sonuçlar da var olmayacaktır.
Her Daim Sevgi ve Işıkla 
Sibel KAVUNOĞLU
KAYNAK: Lama Yeshe İsviçre. 1983
Nefes ve Yaşam Koçu Sibel Kavunoğlu




2018-12-11
Hala Meditasyona Başlamadınız mı?
 Düşüncelerden arınmanın yolu meditasyon yapmaktan geçer. Meditasyon yapması kolay olsa da sürekli olarak yapılması zordur. Meditasyon konusunda bir şey bilmeseniz de başlangıç aşamasında Guru google’dan bir şeyler öğrenebilirsiniz. Meditasyon, nefese odaklanarak pozitif konsantrasyon geliştirmenizi sağlayan basit bir tekniktir. Meditasyon yapmak için üniversite mezunu olmaya birkaç dil bilmeye gerek yoktur.
Meditasyona başladığınızda içinizdeki bildik ses, (ego) konuşmaya başlar. Meditasyona son vermeniz için engeller yaratır. Örneğin, Çok Saçma, nefese odaklanarak huzuru nasıl bulacaksın. Kaç gündür oturuyorsun hiçbir şey olduğu yok. Diğerlerinin doğru söylediğinden emin misin? Bu kadar basit olmamalı? gibi ipe sapa gelmeyen düşüncelerle içinize şüphe tohumlarını düşürür. Daha çok keyif alacağınızı düşündüğü aktivitelere yöneltir. Öyle ki nefesinize odaklanmak için zamanınız kalmaz ya da meditasyona zaman ayırdığınızda uykunuz gelir.  
Bunların hepsi egonun yıllardır gerçeği anlamamanız için oynadığı oyunlardan bazılarıdır. Artık bunun tam tersini yapmak gerekiyor. Aksi takdirde mutluluğu yanlış yerlerde aramaya devam edeceksiniz. Bende ego var mı? bilemiyorum varlığını hala tespit edemedim diyenlerdenseniz, işte size egonun en çok görülen halleri; 
Egonun oyunlarına son vermek ve diğerlerine daha faydalı olmak istiyorsanız önce kendinize faydalı olmalısınız. Buna da eski zihin yapısına son vermekle başlayabilirsiniz. 
Eski zihin kendi kendini mutlu eden, kendi mutluluğunun diğerlerinin mutluluğundan önce olduğuna inanan zihin. Yeni zihin, diğerlerinin mutluluğunu kendi mutluluğunun önüne koymasıdır. Yeni zihin, huzuru getirecek olandır. Egoyu yönetebilendir. 
Yeni bir sene geliyor. Yeni sene için belirleyeceğiniz hedeflerin arasında yeni zihni ilave etmeye varım diyorsanız ocak ayında dört çarşamba akşamında yapacağım meditasyon grup çalışmasında şimdiden yerinizi ayırtın.
Her Daim Sevgi ve Işıkla 
Sibel KAVUNOĞLU
Nefes ve Yaşam Koçu Sibel Kavunoğlu




2018-12-02
Suçlama Üzerine
Suçlama, bir insanın tekrarlı bir şekilde sorumluluğu kendisi dışındaki birisine ya da bir şeye yönlendirmesidir. Hem dikkat çekmek hem de dikkati üstünüzden uzaklaştırıp başkasına yönlendirmek için kullanılan durumlardan biridir. Bir tür drama dersek hiç de yanlış olmaz.
Suçlamanın bir de bazı yan etkileri olur. Bunlardan bazıları şunlardır;  
Kişi başkalarını suçladığında bilinçsizce kendisini güçsüz duruma sokar. Bu durum kişinin kendi kendisine ihanet etmesi şeklinde de yorumlanabilir. Güçsüzlük durumu, suçluluk, pişmanlık ve utanç şeklinde gruplanmış kutsal üçlüyü de yanında getirir, tek başına dolaşmaz. 
Kişi başkasını her suçladığında ruhunu da güçsüzleştirir. Kontrolü dışında yaşanan olayların kölesi haline gelir. 
Hikayelere tutundukça an yerine geçmiş seçilmiş gibi olur. Gerçek şu ki geçmiş deneyimlerden bir şeyler öğrenmediysek onları bu ana getirmenin bir faydası yoktur. 
 
Suçlama halindeyken hikayenize bir mahkeme salonunda savunabilecek kadar inanabilirsiniz. Halbuki gerçek değildirler, onlar sadece “Geçmiş Duygusal Yüklerinizin Zihinsel Algıları”dır. 
Suçlamayla ilgili belki de en büyük hata yaşadığımız deneyimlere göre kendimizi 
konumlandırmaktır. Deneyimler bizi temsil edemezler. Çünkü farkındalığımız arttığında, kendimizi geliştirdiğimizde deneyimler de değişirler. Dolayısıyla onlara sıkı sıkıya tutunmak yanlıştır. Deneyimlerin kalitesini arttırmak istiyorsak öz farkındalığımızı arttırmalıyız. Yaşanmışlıkları temcit pilavı gibi sürekli gündeme getirmek bizi korumaz hatta daha geriye götürür. 
Peki, bu suçlama hali ne zaman sona erer? 
Hayatımızdaki deneyimlerin kalitesini sağlama sorumluluğunu üstümüze almaya hazır olduğumuzda…. 
Her Daim Sevgi ve Işıkla
Sibel KAVUNOĞLU
 
Kaynak: Varoluş Süreci M.Brown
Nefes ve Yaşam Koçu Sibel Kavunoğlu




2018-11-25
Her Şey Sizin Elinizde
İçerisinde Echart Tolle’un da olduğu birçok hoca, öğretmen, guru çektiğimiz acılarının sebebinin “şu andayken geçmişi yaşamak” olduğundan ve anda kalmanın öneminden bahsederler. 
Anda kalabilme halini analiz edecek olursak; o anda ne gelecek vardır ne de geçmiş. Geçmiş zaten bitmiştir. Gelecek ise daha henüz gerçekleşmemiştir. Gelecek henüz gerçekleşmediyse, geçmiş geçip gittiyse neden sürekli endişeleniriz? Ya da bunun tam tersi geçmiş geçip gittiği, gelecek henüz gerçekleşmediği halde geçmiş güzel anılarla, gelecekte gerçekleşmesi muhtemel güzel anıların hayalini kurmak niye? 
Normal şartlarda canınız acıdığında gerekeni hemen yaparsınız. Fakat geçmiş ve gelecek ikilisiyle ilgili nedense bir şeyler yapmak aklımıza gelmez. Aksine geçmiş acıyı hatırlamayı seçerek o anı tekrar tekrar yaşarız. Tekrar tekrar yaşadıkça acının şiddeti artar. Örneğin çok sevdiğiniz bir kişi vefat etmiş olsun. O an çok acı çekersiniz. Onsuz geçen bir hayatı düşünemezsiniz bile. Sonra birden “bundan sonra bana ne olacak?”düşüncesi gelir ki bu düşünce çok acı vericidir. Sonra başka bir düşünce daha gelir. Bu düşünce de büyük çoğunlukla hayatınızda var olan diğer sevdiklerinizin de bir gün öleceğine dairdir. 
Birbiri ardına zincirleme devam eden bu tarz düşünceler sayesinde acı yaygınlaştıkça acı çekmeye devam edersiniz. Zaman içinde çektiğiniz acı hayatınız içinde iyice yayılır. Acıyı yaratan ilk ölüm olayı değildir artık. Acının kaynağı birbiri ardına seçtiğiniz acı veren düşüncelerdir. Şu an belki bu gerçeği kabul etmek zor gelebilir. Fakat bu durumun sevindirici bir tarafı var. Acının kaynağı siz olduğunuz için bu durumu değiştirmek çok daha kolay olacaktır. 
Tabii ki düşünce şeklinizi ve bu düşünce şeklinin yarattığı tarzı yok etmek ya da değiştirmek çok kolay değildir. Fakat imkânsız da değildir. Farkında olursanız onunla ilgili bir şey yapma fırsatını olur. Farkında değilseniz yanlış algılarınızın esiri olmaya devam edersiniz. Bu durumda yapılacak en iyi şey farkındalık geliştirmektir. 
Her Daim Sevgi ve Işıkla
Sibel KAVUNOĞLU
Nefes ve Yaşam Koçu Sibel Kavunoğlu




2018-11-17
Zihin Kontrolü
Sabah uyandığınızda, ne kadar sıklıkla o günün stresli geçmesini diliyorsunuz?
Kendinize yukarıdaki soruyu sorun ve yanıtını vermeden hayatınızdaki yansımasına bakın. 
Hiç kimse sabah uyandığında gününün stresli geçmesini istemez. Fakat yine de gün ve gün, an ve an stresi deneyimler. Madem böyle bir niyetimiz yok. O zaman neden stresi deneyimliyoruz.? 
Çünkü çoğu zaman gerçekte neler olduğu ile ne yaptığımızın farkında değiliz. Yaşadığımız anda kalmak yerine o anın bize neler vereceğine odaklanıyoruz. Kısaca geleceği kontrol etmeye ve geçmişteki acıyı çekmemeye çalışıyoruz. Bu yüzden de bir türlü sevemiyor, affedemiyor, hayattan tat alamıyor, sürekli bir şeylere tutunuyoruz.  Tutunduklarımız, tutunduğumuz andaki haliyle kalsalar iyi, onlar da değişip dönüşüyor. Aynı şekilde biz de değişiyoruz. 
Zihnin bir sürü hali var. Bu hallerin bazıları, öfkeli, nefret yüklü, korku, şefkat ve sevgi dolu, neşe. Bu halleri hayatımızda zaman zaman deneyimlesek de sürekli olarak hayatımızda tutamıyoruz. Düşündüğünüzün aksine zihni kontrol edemiyorsunuz. İsterseniz şu an bu yazdıklarımın doğru olduğunu bir dakikalık bir çalışma süresince ispat edebilirim. 
Şimdi saatinizi 60 saniye yani bir dakikaya kurun. 60 saniye boyunca başka bir şey düşünmeden tek bir kelimeye odaklanın
-       Nasıl? Dikkatinizi kelimeye verebildiniz mi?
-       Neden bunu yapıyorum ya da bunun amacı nedir? Şeklinde kendinizi sorguladığınız oldu mu?
-       Dikkatini verme konusunda zihninizde tartıştınız mı?
-       Kelimenin kendisi seni başka kelimelere götürdü mü?
60 saniye boyunca tek kelimeye odaklanamadıysanız çok üzülmeyin. Normalsiniz. Herkes sizin gibi. Zihni kontrol ettiğinizi düşünüyorsunuz. Fakat bu mümkün değil. Bilim adamları  uyanık kaldığımız zamanın yarısında dikkatimiz dağıldığını söylüyorlar. Uyanık olduğumuz zamanın yarısında dikkatimiz dağılıyorsa günümüzü ne kadar verimli geçirdiğimizi artık siz tahmin edin. Bu şekilde insanlarla birlikte olduğumuzda onlara nasıl bir katkıda bulunabiliriz ki? ya da hayatımız bundan nasıl etkilenir?  
Bu sorulara verdiğiniz yanıtlar moralinizi hiç bozmasın. Çözüm çok basit. Hemen meditasyona başlayın.  Meditasyonu günlük alışkanlıklarınız arasına aldığınızda belli bir süre sonra kolayca pozitif konsantrasyon geliştirebilirsiniz. 
Her Daim Sevgi ve Işıkla
 
Sibel KAVUNOĞLU  
Kaynak: Dance with the life. P Moffit
Nefes ve Yaşam Koçu Sibel Kavunoğlu




2018-11-09
Mutluluğu Yanlış Yerde Arama
Geçtiğimiz haftalarda “Tatmin dolu ve mutlu bir hayat”başlıklı bir yazımı paylaşırken Miami üniversitesi ile Harvard School of Public Health tarafından yapılan bir çalışmayı referans olarak kullanmıştım. Şimdi tekrar bu çalışmayı hatırlatmak istiyorum. 
Bu çalışma kapsamında insanlara aşağıdaki seçeneklerden birisini seçmesi istenmişti.
      a)   Siz yılda 50.000 dolar kazanıyorsunuz diğerleri 25.000 dolar
      b)   Siz yılda 100.000 dolar kazanıyorsunuz diğerleri 250.000 dolar
Araştırma sonucuna göre çoğunluk b şıkkını seçmişti. Bir çoğumuzun diğerlerine göre daha avantajlı olduğumuzda, daha mutlu olduğumuz ortaya çıkmıştı. Özetle mutluluğumuz, başkalarının sahip olduklarına bağlı! Bu sonuç inandırıcı gelmediyse o zaman aşağıdaki durumların yaşantınızda olup olmadığına bakın; 
 Yukarıdaki şıkların hepsi de kendisine değer vermeyen bir kişinin deneyimlerini yansıtmaktadır. Kendi mutluluğunu başkalarının sahip olduklarına göre belirleyen bir kişi kendisine değer vermiyor demektir. Bunun sebebi öz farkındalığın gelişmemiş olmasıdır. Öz farkındalığı gelişmemiş olan insanlar çoğunlukla kendilerini mutlu edecekleri, yanlış yerlerde ararlar. 
Siz de mutluluğu yanlış yerde arayanlardansanız öz farkındalığı arttırmaya ve “Ben, illa ben” olayını bir kenara bırakarak daha şefkatli bir birey olmaya niyet etmelisiniz. Öz farkındalığınız arttığında sadece kendinizi tanımakla kalmaz diğer insanları da daha iyi tanımaya başlarsınız. Soru işaretleriniz azalır. Sorular azaldığında zihin rahatlar. Zihin rahatladığında öfke, nefret ve acının tuzağına düşmezsiniz. Bu hayat sizin hayatınız. Siz siz olun, Mutluluğunuzu doğru yerde arayın. Ve bunun için de hemen şimdi bulunduğumuz yerden başlayın ve meditasyon yapın
Her Daim Sevgi ve Işıkla 
Sibel KAVUNOĞLU
Nefes ve Yaşam Koçu Sibel Kavunoğlu




2018-10-31
An ve An Mutluluk İçin
 Günlük hayatımızda huzuru bulmak, an ve an mutlu olabilmek için bizi yoldan çıkaran düşüncelerden arınmak gerekiyor. Arınmak için de yoldan çıkaran düşünceleri anlamak yani düşüncelerin oluşmasına sebep olan motivasyonu öğrenmek gerekiyor. 
Bana göre yoldan çıkaran düşüncelerin gerisindeki motivasyon kişinin başkalarından çok kendisini düşünmesidir. Bir insanın sadece kendisini düşünmesi huzur vermekten çok depresyona sebep olur. Kendisini düşünen bir insan sürekli kendisine neler olacağından endişelenir. Hatta zaman zaman dışarıda şarkı söyleyen kuşlara, havlayan köpeğe öfkelenebilir. Ya da esen esen rüzgâra sinirlenebilir. Kendini düşünme halini çok iyi açıklayan iki örneği paylaşmak istiyorum.
Az tanıdığınız birisiyle birliktesiniz diyelim. İkinizin de karnı aç. Birlikte olduğunuz insan, bir kişiye yetecek kadar yiyecek buldu ve yiyeceğini sizinle paylaştı. Siz açlığınızı giderdiniz, mutlu oldunuz. Size yardım eden kişinin karnının doyması dışında başka neler hissettiğini tahmin etmenin zor olmayacağını düşünüyorum. 
Başka bir durumda ise, birisi sizi kritize etti. Çok rahatsız oldunuz.  Burada unutulmaması gereken, kritizmin sadece kendi kendini mutlu etme endişesi olan kişiler üzerinde etkili olur. 
Kendini düşünme halini ortadan kaldırmak için, bu halin gerçek düşmanınız olduğunu kabul etmeniz gerekir. Bu konuda size yardımcı olması açısından kendini düşünme halinin gizli gizli oynadığı oyunlar ve sonuçlarının bazılarını aşağıda özetledim; 
1-   Kişisel gelişiminizi sağlayacak uygulamaları yapmaktan alıkoyar. Çok iyi hocalardan ders almış, işinde iyi olan yazarların kitaplarını okumuşsanız dahi size tüm bildiklerinizi unutturur, hatırlamanızı engeller.
2-   Birisi sizi sinirlendirdiğinde, suiistimal ettiğinde ya da öfkelendiğinizde size neyin en iyi geleceğini unutturur. Örneğin Pozitif konsantrasyon geliştirmenin yani meditasyon yapmanın öfkeye iyi geleceğini unutturur. Size konforlu gelen fakat ruhunuzun ışık almasına izin vermeyen davranışlara yöneltir. 
3-   Bir şeyleri yapmak istersiniz ve bunun için söz verirsiniz. Verdiğiniz sözleri unutturur. Başarılı olmanızı engeller, kısa süreli mutluluklara yöneltir.
4-   Başkaları için iyi şeyler yapmanızı engeller. 
5-   Zarar verdiğinizi, öz saygınızı, kişisel değerlerinizi göz ardı ettiğinizi göre göre negatif davranışlara yöneltir.
6-   Hayatınıza kattığından çok daha fazlasını kaybettiren ilişkilere yönlendirir.
Kendinizi düşünmeyi bırakarak başkalarını düşünmeye başladığınızda başka güzel bir şey daha olur? Diğerleri de mutlu olur. Nasıl mı? Bu konuda bizzat bilim adamları tarafından yapılmış bir deneyi paylaşmak istiyorum. 
Bir çocuk büyük bir topu tepeye çıkartmak için itiyormuş. Başka bir çocuk onu görmüş ve yanına gelip topu itmesine yardımcı olmuş. Başka bir olayda ise sonradan gelen çocuk tepeye doğru topu iten çocuğu engelleyecek şekilde yukarıdan aşağıya itiyormuş. Bu iki olayı izleyen çocuğu elektrotlar bağlamışlar. İlk senaryodayken olayı seyreden çocuğun mutluluğunun arttığı gözlenmiş. Diğerinde de negatif duygular yükselmiş. Bu da sevgi ve şefkat içeren her şeyin dışarıdaki insanları mutlu ettiği sonucunu çıkartmış. 
Eminim, hayatınız boyunca mutlu olmak için bir sürü şey yaptınız. Üniversiteyi bitirdiniz, belki birkaç dil öğrendiniz, sanatla uğraştınız, iyi bir işe sahipsiniz, birçok ülke gezdiniz, faydalı aktiviteler yaptınız. Kendi mutluluğunuz için, kendini düşünme halini gizlendiği yerden çıkartıp onu yok ettiğinizde, başkaları için bir şeyler yapmaya başladığınızda an ve an mutluluk kendiliğinden orada olacaktır. 
 
Her Daim Sevgi Işıkla 
 Sibel KAVUNOĞLU
 
 Kaynak: Lama Yeshe The book death,Life
Nefes ve Yaşam Koçu Sibel Kavunoğlu




2018-10-16
Bilinçsizce Bir Şeylere Tutunmak
Sürekli bir şeylere tutunmak isteriz. Hayatımıza güzel şeyleri çekmek ister, kötü şeylere karşı savaş açarız. Bir şeylere tutunma isteği çiftçinin tarlasına ektiği tohumlar gibi bilinçaltına ekilirler. 
Bilinçaltına ekilen tohumlar sadece tutunma isteğinden kaynaklanmaz. Yanlış algılamanın sebep olduğu öfke, bağımlılık kıskançlık, nefret de bilinçaltına tohum eker. Hepsi de hayatımızda sürekli tekrarlanan döngülere sebep olurlar. 
Döngüler, “neden hep benim başıma geliyor” türden deneyimlerdir. Döngülerin hepsi de zihin ve beden de enerjisel olarak var olurlar.  Zaman içinde beş duyu da bu enerjiye uygun hareket eder. Beş duyu dışarıyla her bağlantıya geçtiğinde, benzer duyguların yükselmesine sebep olur. Yükselen duygular iyi de olabilir, kötü de. 
Duygular arzuları tetikler. Arzular da bir şeylerin peşinden koşma tutunma halini. Başlıca tutunma halleri şunlardır; fikirlere tutunma, hayata tutunma, davranışlara, kavramlara, bedene (ölüm yaklaştıkça daha da artacaktır) tutunma vb gibi. Tutunmaların hepsi de tekrarlar halinde hayatımız boyunca devam ederler. Her gün her an binlercesi gerçekleşir. 
Tutunmaların kökeni yanlış algılardır. Tutunmaların sahip olduğu enerjiyi tutunma anında zihnin hangi seviyede olduğu belirler. Zihin huzur dolu, korkusuz ve şefkat seviyesinde ise bilinçaltında iyi, zihin, korku, paranoya seviyesinde ise kötü iz bırakarak dönüşmek üzere beklerler. Tutunmanın sahip olduğu iz iyi de olsa kötü de olsa bilinçsizce tutunma isteğine son verilmelidir. 
Birçok insan hasta olmaktan korkar. Fakat hiç kimse egonun bilinçsizce tutunma isteğinden kurtulmayı düşünmez. Halbuki bu diğerlerinden daha kötü bir rahatsızlıktır. Atom bombası dahi sürekli zarar vermez. Egonun tutunma isteği sürekli gündeme gelerek insanı acı veren döngülerin içine sokar. Bundan kurtulmanın yolu sebebini durdurmaktan geçer. Sadece acıdan kurtulmayı dilemek ya da  “Ben zihnime vakit buldukça çalışıyorum” demekle olmak, gerçekten de bir şeyler yapılmalıdır. 
Bunun için de zihne çalışmak gerekiyor. Daha net hedef ve niyetlerimiz olmalı (*),kendimizi daha çok tanımaya önem vermeliyiz. Daha esnek olmalı, bir önceki yazımda bahsettiğim üç tarzı benimsemeye son vermeliyiz. Bir sürü değerli bilim adamı ileri teknolojiler üzerine başarılı çalışmalar yapıyorlar. Bazıları daha uzun yaşamın formülü üzerinde çalışıyor, elektrikle, suyla çalışan araçlar, robotlar geliştiriliyor. Bilim adamları dışında zekâ düzeyi yüksek ya da kaynakları geniş olan birçok insan var. Zihinsel gelişimin önemine dikkat çekseler, televizyon kanalları zihinsel gelişimi sosyal sorumluluk projesi gibi ele alsa ne kadar güzel olurdu. Sanırım “Zihnin doğal halinin savaş, nefret değil de şefkat olduğunu hatırlamaya ihtiyacımız var”
Her Daim Sevgi Işıkla
Sibel KAVUNOĞLU 
 
(*) Net hedef ve niyetler konusunda bundan önceki dört yazıma göz atabilirsiniz
Kaynak: Budist Öğretiler-  12 Links of Dependent Origin
Nefes ve Yaşam Koçu Sibel Kavunoğlu




2018-10-07
Engel Ne?
Son üç yazımda hedef, niyet ve iç değerlerin hayatınızın her alanında hareket ederken, konuşurken, dinlerken an ve an niyetinizle uyumlu olmadığından tatmin dolu mutlu bir yaşantıya sahip olamayacağınızdan bahsettim. Sizce bu uyumu bozan ne olabilir?  
Uyumu bozan şey; engel seçtiğimiz tarz. Üç ana tarz var. Her insan bu üç tarzdan birine ikisine ya da hepsinden birazına sahip. Bu üç ana tarz şunlardır;  
1-  Haklı olmak; birçok insanın “haklı olmak” konusunda bağımlılığı vardır. Bu bağımlılığı bıraktığınızda başınıza gelecek en güzel şeylerden biri diğerleriyle ya da olaylarla ilişkinizin düzelmesidir. Bunun dışında karar almak kolaylaşır, diğerleriyle birlikteyken kendinizi pozisyonlama ihtiyacı hissetmezsiniz. Bu durum, fikirlerinizden vazgeçmeniz anlamına gelmez. Bu daha çok hayata yargılamadan bakmak; kendinizi savunmayı bırakmakla ilgilidir. Kendinizi savunmayı bıraktığınızda, düşünceleriniz niyetinizle bağlantılı olacağından düşündükleriniz sizi rahatsız etmemeye başlar.  Hata yapmak kötü bir durum olmaktan çıkar. Tolerans geliştirmeye yarayan bir araç haline gelir. Bu şekilde her an daha verimli geçer.   
2-  Başarıyı Hedef ve İsteklerden Kaç Tanesinin Gerçekleştiğine göre belirlemek; bu tarz, çok yorucu ve gerçek dışıdır. Çünkü bu dünyada nereye giderseniz gidin sizden daha iyi durumda olan insanlarla karşılaşacaksınız. Bir şeyleri arzulamak kötü değildir.  Arzuladıklarınızın hepsinin de kötü olması gerekmez. Arzuların arasından kişisel değerlerinizle uyumlu olanları tutabilir, diğerlerini bir kenara bırakabilirsiniz. 
3-   İçinde Yaşadığınız Hikâyenin Yıldızı olmak; bu dünyada hiçbir şey kalıcı değildir. Star olmak konusunda ısrarcı olduğunuz sürece Star Olma endişeleri sürekli artacaktır. Star olmaya son verdiğinizde hayatınızı kişisel değerlerine uygun yaşamak kolaylaşacaktır.
Şimdi sıra sizde; üç tavırdan hangisini bırakmaya hazırsınız?
Her Daim Sevgi Işıkla 
Sibel KAVUNOĞLU
 
Kaynak: Dancing with the life P. Moffit
Nefes ve Yaşam Koçu Sibel Kavunoğlu




2018-09-28
Niyet Temizliğine Devam
 (Bu yazıyı okumadan önce, geçmiş iki yazımı da okumanızı öneririm) 
Geçen haftaki yazımın konusu olan niyet temizliğine devam ediyoruz. Sıra iç değerlerin listesini yapmaya gelmişti. İç değerlerini belirlemeyenler için aşağıda bazı iç değerler örneklerini paylaşıyorum  
İç değerler iki farklı grupta toplanırlar. (*)
-       Dürüstlük: Bildiği gerçeğe bağlı olarak düşünmek, konuşmak ve davranmak
-       Medeni Cesaret: Zor olan iyi davranışları göze almak. Kalabalıkta biri olmama gücü, gerçekten “Hayır” diyebilmek, kendi inançlarıyla uyumlu yaşama gücü
-       Barışçıl Olmak: Sorunları barış ve huzur içinde çözme eğilimi içinde olmak. İlişkide çelişki yerine anlayışa önem vermek
-       Kendine İnanmak Ve Kendini Geliştirmek: Kendini diğerlerinden farklı kılan bireysel yönlerinin farkında olmak ve onları geliştirmek
-       Kendine Hâkim Olmak Ölçülü Olmak: Bedensel, duygusal ve zihinsel olarak kendine hâkim olabilmek ve davranışlarında ölçülü olmak
-       Aile İlişkilerinde Ve Diğer Kutsal İnançlara Saygılı Olmak: Ailenin temelindeki güven ilişkilerine ve insanın kendine aşmasının simgesi olan kutsal inançlara, manevi değerlere saygılı olmak
-       Güvenilir Olmak Ve Sadakat: Destek vermek, hizmet etmek ve katkıda bulunmak. Sözünün eri olmak.
-       Saygı: Yaşamla, mal mülkle ana babasıyla, yaşlılarla, doğayla ilişkilerde dikkatli ve sorumluluk içinde olmak. En önemlisi kendi düşünce ve duygularıyla ilişkisinde düşünceli ve nazik olmak
-       Sevgi: İnsanların gelişimine ve mutluluğuna zaman ayırmak.
-       Empati:Diğerleriyle ilişki kurarken onların gözüyle görmeye özen göstermek
-       İyi Kalpli Ve Arkadaşça Olmak: İlişkilerde nazik ve düşünceli davranmanın kaba saba davranmaktan daha değerli olduğuna inanmak. En önemlisi kendi iç dünyasından yabancılaşmama, kendisiyle arkadaşça ilişki içinde olmak
-       Hakkaniyet, Adil Olmak: “Ne Ekersen Onu Biçersin”kuralını anlamak ve uygulamak, yasalara uymak, yaşamının her alanında dürüst olmak.
İç değerler belirlendikten sonra artık son aşamaya geldik sayılır. Son aşama, iç değerlere uygun niyetlerin belirlenmesi aşamasıdır. İç değerlere uygun niyetler belirlendikten sonra artık niyet listeniz hazır demektir. Bundan sonrasında ise hareket geçme süreci başlar. Bu süreçte şunları yapabilirsiniz;
Yukarıdaki listeden başlangıç olarak kendinize olmazsa olmaz iki var oluş, iki ilişki değeri seçin. Bu iç değerleri hayatınızın tüm alanlarında işteyken, yolda yalnız yürürken, insanlarla, ailenizle sevgilinizle ya da eşinizle birlikteyken an ve an uygulayabilseydiniz niyet listenizdekilerin nasıl bir gelişim içinde olacağına dair meditasyon yapın. Bu arada niyetlerinize uygun aksiyonlar almak için de kendi kendinize söz verin. 
Kendinize verdiğiniz sözü tutmanıza yardımcı olacak iki farklı çalışma önerim olacak. 
1-   Bir ay boyunca her gün beş ya da on dakika, seçtiğiniz değerler ve niyetinizin birbirine uyumlu olduğunda neler olabileceğine odaklanarak meditasyon yapın. 
2-   Bir ay boyunca her gün örneğin bir saatlik bir zaman dilimi belirleyerek her ne yapıyorsanız, her ne konuşuyorsanız, her ne dinliyorsanız niyetinize uygun olup olmadıklarını kontrol edin. Hatta akşam uyumadan önce iki üç dakika kadar günü gözden geçirin.
Her Daim Sevgi ve Işıkla
Sibel KAVUNOĞLU
Kaynaklar: (*) Linda ve Ricahard Eyre,Teaching Your Children Values kitabı kaynak olarak kullanılan Doğan Cüceloğlu sitesinden alınmıştır
Nefes ve Yaşam Koçu Sibel Kavunoğlu




2018-09-18
Niyet Temizliği
(Bu yazıyı okumadan önce bir önceki yazımı okumanızı öneririm)
Hedefle niyet birçok defa birbirleriyle karışır. Gerçekleşmesini istediğiniz şeyler hedeflerinizdir. Örneğin, arkadaşlarınızla doğa yürüyüşe çıkmayı hedeflediğinizde yürüyüş için gerekli malzemeleri ayarlamak, buluşma yeri, saatini belirlemek hedefin gerçekleşmesi için yapılan aksiyonlardır. Doğa yürüyüşü yaparken sergilediğiniz tavır niyetinizdir. Bu anlamda niyet, sizi siz yapandır, tamamen içinizden gelir. Niyetle hedef arasındaki bağlantı koparsa kendinizden de koparsınız. Bu bağlantıyı sağlamak için niyet listenizde temizlik yapmak işe yarayabilir.
Niyet temizliği için ilk adım, listedekilerin birbiriyle uyumuna bakmaktır.  Aşağıdaki gibi bir listeniz var diyelim. 
Zenginlik ve başarı ikisi de güzel niyetlerdir. Fakat o çok arzuladığınız tatmin ve doyum duygusunu uzun vadede size vermezler. Çünkü materyal şeylere sahip olduğu halde sürekli mutlu olan bir insana rastlayamazsınız. (Bu konuyla ilgili yapılan araştırmalara “Tatmin dolu ve mutlu bir yaşam” başlıklı yazımda yer alıyor)   
Aşk, özgüven ve değerli hissetmek, bu üç niyetin vereceği mutluluk, bulunduğunuz yere, yaşadığınız olaylara, birlikte olduğunuz kişilere göre sürekli değişir. Mutlu olmak için onlara da güvenemezsiniz. Bu durumda yapılabilecek tek şey niyet listesini baştan hazırlamaktır.
Size özgüveni, başarıyı, aşkı, mutluluğu, değerli hissetmeyi verecek bir niyet listesi, iç değerlerinizi yansıtmalıdır. İç değerler nasıl bir hal ve tavırda olduğumuzla bağlantılıdır. Özetle bize ait parçalardır. An ve an iç değerlerinizle birlikte yaşadığınızda tatmin dolu ve mutlu bir yaşantıya sahip olma olasılığınızı arttırırsınız. 
İç Değerlerin başka bir deyişle kişisel değerleri anlatan bir sürü sistem ve bilgiler var. Bir sonraki yazımda niyet temizliğinin son adımından iç değerlerle niyetin bağlantısına devam edeceğim. Dilerseniz siz de bu arada iç değerlerinizin listesini çıkarın.
Her Daim Sevgi ve Işıkla
Sibel KAVUNOĞLU
Nefes ve Yaşam Koçu Sibel Kavunoğlu




2018-09-09
Hedef ve Niyetleriniz Birbiriyle Bağlantıda mı?
Hedefler, ilham vericidirler, kaynakların nasıl kullanacağı konusunda bize yön verirler. Niyetler ise nasıl düşüneceğimiz, nasıl hareket edeceğimiz, nasıl konuşacağımız konusunda yön verirler. Geçmişte gerçekleştirdiğiniz hedeflerinize şöyle bir göz atın. Hedefinizi gerçekleştirirken söylemlerinizle, aksiyonlarınızla kendinize ve diğerlerinize zarar verdiğiniz oldu mu? 
Zarar vermişimdir diyorsanız, hedef ve niyetiniz arasındaki bağlantı kopmuş demektir. Sadece hedefe odaklanarak ilerlemek tabii ki insanı başarıya götürecektir. Fakat bu başarı, tatmin duygusunun çok fazla hissedilmediği bir başarı olacaktır. Hedef ile niyet arasındaki bağlantının sürekliliği an ve an farkındalık gerektirir. Farkındalık yoksa bağlantı da olmaz. 
Niyet ortalarda gözükmüyorsa, kendinizi boşluk içinde, tatminsiz, hayat amacınızı arar bir şekilde bulabilirsiniz. Bu dünyanın sonunun geldiği anlamına gelmez. Çünkü her zaman niyetinizi hatırlayarak yeniden başlayabilirsiniz. Niyetinizle sürekli bağlantıda olduğunuz da kendinizi yargılamadan, herhangi bir suçlu aramadan kendinizle birlikte olursunuz. Böyle bir enerji içinde olmayı kim istemez ki! Peki, niyetinizle nasıl bağlantıda olursunuz?
Bu sorunun yanıtı çok basittir. Niyetinizi an ve an hatırlayarak niyetinizle bağlantıya girersiniz. İsterseniz bir örnek yapalım. Diyelim ki niyetiniz huzur ve barış içinde olmak. Hatalı teslim edilen malı geri iade etmek üzere satıcı firmanın müşteri hizmetleri servisi aradığınızda, karşınızdaki kişi söylediklerinizi anlamamış gibi yapıyorsa tepki vermeden önce durun. Sonra hemen huzur ve barış niyetinizi kendinize hatırlatın ki uzlaşmacı tavrınız ortaya çıksın. İlk başlarda çıkmasa bile çıkmış gibi davranın, birkaç denemeden sonra o zaten ortaya çıkacaktır. Uzlaşmalı tavrı kullanmayı seçtiğinde karşınızdaki kişiyle enerjisel olarak bağlantıya geçersiniz. Bu şekilde müşteri hizmetleri yetkilisinin sorununuzu çözme olasılığınız artar, hatta çözer diyebilirim. Tabii bu arada gerçekleşen şey huzur ve barış niyetinizdir. Malla ilgili sorununuz çözümlenmiş olması değil. Malla ilgili sorununuzun çözümlenmesi hedefinizin gerçekleşmesi, o sırada huzurlu ve barış içinde kalmanız ise niyetinizin gerçekleşmesidir. 
Niyet sizi siz yapandır. Bu yüzden ona güvenebilirsiniz. Onun gücünü yabana atmayın. Tamam hazırım diyorsanız yapılacak ufak işimiz var. Bu ufak iş, niyet temizliği. Başka bir deyişle niyetleri arındırmak. 
Niyetleri arındırma süreci, niyetlerin kâğıda yazılmasıyla başlar. Bu etabı tamamladıktan sonra bir sonraki aşama niyet listenize olan bakış açınızı arındırmaktır. Bu konuya bir sonraki yazımda devam edeceğim.  
 
Her Daim Sevgi Işıkla
Sibel KAVUNOĞLU
 
Nefes ve Yaşam Koçu Sibel Kavunoğlu




2018-08-29
Tatmin Dolu ve Mutlu Bir Hayat
Tatmin dolu ve mutlu bir hayata sahip olmak sizin için ne kadar önemli?Bu soruya hemen yanıt vermeyin, önem derecesi belirlemek için herhangi bir sayı da belirlemeyin. Gözünüzü kapatın ve birkaç dakikalığına sadece sorunun kendisine odaklanın ve hayatınızdaki yansımasına bakın.Soruyu hayatınıza yansıttığınızda neler oldu; Mutluluk profesyonel hayatınızdan daha mı önemli çıktı? yoksa Mutluluk zengin olmaktan daha mı önemli oldu?Bu soruların yanıtını da vermeyin. Sadece soruları sorun ve hayatınızdaki yansımasına bakın.  (Yansıma: Zihniniz, bedeniniz nasıl tepki verdi, daha önce farkında olmadığınız bir şeyi fark ettiniz mi?)Gerçek şu ki, “Bir gün nasılsa mutlu olacağım” şeklinde düşünürüz. Fakat o bir gün asla gelmez. Bir de bakmışsınız kırklı, ellili yaşlara gelmişsiniz. Zaman çabuk geçer.  İhtiyacımız olan çoğu şeye şu an sahibiz. Atalarımıza göre daha iyi şartlarda olduğumuz kesin. İstersek, daha anlamlı, keyifli ve güzel bir hayatımız olabilir.  London of School Economic and political science, Harvard Business School ve bazı neurosciencemerkezleri ortaklaşa çalışarak dünya mutluluk raporunu yayınlamışlar. Bu rapora göre iki ana yanlışımız var.           1.  Mutluluğun dışarıda olduğuna inanıyoruz.         2.  Keyif almakla mutluluğu birbirine karıştırıyoruz.Paranın mutluluk getirmediği artık herkes tarafından bilinse de bu konuda yapılan birkaç araştırmayı paylaşmak istiyorum. Amerika ve diğer ülkelerde yapılan araştırmalarda, zenginlik arttıkça, mutluluğun azaldığı görülmüş. Milli piyangodan para kazananların mutluluk düzeyleri ilk başlarda artmış olsa da sonradan normale döndüğü tesbit edilmiş. Aynı şekilde işini kaybeden bir insanların da mutluluk düzeyi bir süreliğine düşse de sonradan tekrar normale dönmüş. Bu araştırmalar dış olayların uzun vadede mutlu olmayı garantilemediğini göstermektedir. Aslında bu çok iyi bir haber. Çünkü bu çalışmalar mutluluğun bizim elimizde olduğunu ispatlıyor.Başka bir çalışma da Miami üniversitesi ile Harvard School of Public Health tarafından yapılmış. Bu çalışmada insanlara aşağıdaki senaryolardan hangisini daha çok tercih ettikleri sorulmuş.      a)   Yılda 50.000 dolar kazanıyorsunuz diğerleri 25.000 dolar      b)   Yılda 100.000 dolar kazanıyorsunuz diğerleri 250.000 dolarBüyük bir çoğunluk a şıkkını seçmiş. İnsanlar, diğerlerine göre daha fazla kazandıklarında daha mutlu oluyorlarmış. Bu çalışma da aynı şekilde mutluluğun dışarıdan elde edilemeyeceğini gösteriyor. Mutluluk öyle bir içten gelen bir seviye ki başkalarının sahip olduklarına göre belirlenebiliyor!Şimdi gelelim ikinci maddeye; Keyif almak, mutluluk değildir. Genellikle keyif almayı mutlu olmakla eşit tutarız. Bu da yanlıştır. Keyif almak ve mutluluk birbirinden farklıdır. Keyif almak kimyasal bir şeydir. Yeni araba aldığınızda terfi ettiğinizde beyinden dopamin salgılanır.  Dopamin beynin ödül ve keyif alma merkezlerini kontrol eden nörotransmitirdir.  Sadece ödülü fark etmeyi değil ödüle yönelmeyi de sağlar. Sürekli ödül peşinde koşma hali de bağımlılığa sebep olur. Ne kadar çok keyif alırsak o kadar da bağımlılık riski taşırız. Gerçek mutluluk beyindeki bir nokta ya da bölgeden çıkan hormon, molekül değildir. Gerçek mutluluk uzun süreli bir deneyimdir. Bu deneyim de daha anlamlı, amacı olan ve pozitif bir hayat yaratmakla ilgilidir.  Peki bu konuda ne yapıyoruz?Bana göre, yapılabileceklerin en başında pozitif konsantrasyon geliştirmek geliyor. Pozitif konsantrasyon sayesinde öz farkındalığımızı arttırarak mutluluğun bize bağlı olduğunu kendimize hatırlatabiliriz. Bu şekilde daha şefkatli, anlayışlı ve farkında bireyler haline gelebiliriz. Bir kişi ile ne olur demeyin. Unutmayın, toplum bireylerden oluşur.Pozitif konsantrasyon konusuna eğilmek istiyorum diyenlere Eylül’de çarşamba akşamları yapılacağım “mutlu olmak için meditasyon” çalışmasına katılmalarını öneririm. Daha anlamlı bir hayat için anlamlı bir başlangıç olabilir.Her Daim Sevgi ve IşıklaSibel KAVUNOĞLUKaynak: Mind of Leader - Philip Moffit
Nefes ve Yaşam Koçu Sibel Kavunoğlu




2018-08-20
Bu Bayramda Mutlu Olmanızı Sağlayacak Bir Olay Düşünün
 Seçimlerimizi yaparken bilinçli olmak gerekiyor. Çünkü çoğunlukla seçimlerimizi duygularımıza göre yaparız. Örneğin sahip olduklarımızla gurur duyduğumuzda, birilerine iyilik yaptığımızda, düşmanları alt ettiğimizde bayağı iyi hissederiz kendimizi! 
Bu halin devam etmesi için de, daha fazla iyilik yapmaya, alt edecek daha fazla düşman aramaya, kendimizle gurur duyacağımız işler yapmaya başlarız. Yaptıkça da daha fazlasını yapmak isteriz. Daha fazla, insanı daha fazlaya bağımlı yapar. Bu yüzden de duygusal yüklerden kurtulmak gerekiyor. Aksi takdirde dramalar ve bağımlılıklar yakamızı bırakmayacaklar. 
Duygusal yüklerden kurtulabilmek için de onlara yaklaşarak onları anlamak gerekiyor. Aksine çoğu zaman baş edemeyeceğimizi düşünerek onlardan uzaklaşıyoruz. Gerçek şu ki bunu bizden başkası yapamaz. Hissetmeye başladığımızda enteresan bir şey olur, kendimizi tanımaya başlarız. Kendimizi tanımaya başladığımızda ise affedemediğimiz kişinin kendimiz olduğunu fark ederiz. Bu gerçekle yüzleşmek kolay olmasa da duygularımızdan biz sorumluyuz. 
Sevgiden vazgeçen de, yaşamındaki güveni yok eden de biziz. Atalarımız da aynı şeyi yaptılar. Böyle devam etmesi gerekmiyor. Kendimiz için daha fazlası yerine daha iyisini yapmalıyız. Çünkü geleceği kontrol etme, acı ve öfkeye yaptığımız yatırım çok yorucu. 
M.Brown, Varoluş Süreci kitabında “kendi kendimizin ebeveyni” olmayı seçerek çocukluğumuzun bütünleşmemiş yönlerine ilgi göstermeliyiz diyor. Küçük yaşta babasını kaybetmiş, yıllarca kendisine yön verecek ebeveyni aramış, içindeki yoğun duyguların bir volkan misali patlamaması için elinden geleni yapmaya çalışmış birisi olarak “kendi kendimizin ebeveyni”olmaya çok inanıyorum. 
Yakında uzun güzel bir bayram tatili var. Çoğunuz ailesiyle ya da yakın dostlarıyla birlikte güzel bir bayram haftası geçirecek. Bayram süresince mutlu olmanızı sağlayacak bir olay düşünün ve bu hissi yaratacak seçimlere yönelmeyi taahhüt edin. 
Bunu yaparken sizi yolunuzdan saptıracak duygular ortaya çıkarsa, çocukluğunuzdaki bütünleşmemiş duygulara (*) ilgi göstermenin zamanı gelmiş demektir. Bilinçli bir ebeveyn olarak kendinizle baş başa kalabileceğiniz kuytu bir yere gidin. Çok değil iki üç dakika, bilemediniz maksimum 5 dakika o duyguyla birlikte olun. Yargılamadan, yorum yapmadan, koşulsuz bir şekilde onunla kalıp onu anlamaya çalışın. Çok fazla değil sadece bayram süresince.… Sonrasında devam etmek isterseniz bu size kalmış! (*)
Güzel ve Keyifle Geçen bir Bayram Olsun.
Her Daim sevgi ve Işıkla 
Sibel KAVUNOĞLU
(*) Hislerinize bakma işi ilginizi çektiyse M.Brown’nun “Var oluş süreci” kitabını tatilde okunacaklar listesine dahil edin. 
Nefes ve Yaşam Koçu Sibel Kavunoğlu




2018-08-10
Ne Zaman Özgürleşiriz?
Dünyayı algılama tarzımıza biraz ayar yapabilsek her şey tam da istediğimiz gibi olacak. Özgürleşmenin önündeki tek engel “kendimiz”.Her şey bize bağlı. Michael Brown, Var oluş süreci kitabında özgürleşme hakkında şunu yazmış. “Deneyimleri öğretmenimiz olarak görerek analiz edebildiğimizde ve öğrenmeler sonrasında ortaya çıkan iç görüleri sindirebildiğimizde özgürleşiriz”.  Bu haftadaki yazımda bu cümle üzerine biraz kafa yormak istiyorum.   
Cümlenin ilk kısmında, her deneyimin, tıpkı okuldayken hayranlıkla dinlediğimiz ne söylerse söylesin hayrımıza olduğuna inandığımız çok sevdiğimiz öğretmenimiz olarak görmemiz gerektiğinden bahsediliyor. Önemli olan, başımıza her ne gelirse gelsin, tepki vermeden önce sakince o an neler olduğuna bakabilmek. Çünkü deneyimlere tepki verdiğimizde, kararlarımızı, o an gerçekte neler olduğuna bakarak değil de, geçmişte başımıza neler geldiği ile yarın neler olabileceğini düşünerek almış oluyoruz. Sanki bulmaca çözer gibi sakin kalarak o an neler olduğuna odaklandığımızda deneyimin ardındaki öğrenmeyi bulmak daha kolaylaşacaktır. 
İkinci kısım o anda neler olduğuna bakarak olanları analiz etmek gerektiğine dikkat çekiyor. Çoğu zaman birbirini takip eden bir sürü düşünce sayesinde gerçeklerden uzaklaşıp pireyi deve yapmaktan orada gerçekte neler olduğunu fark edemiyoruz. Bu şekilde de analiz yapmak güçleşiyor. Diyelim ki terfi beklentiniz var. O gün patronunuzun yüzünü asık gördünüz. İşle ilgili sorduğunuz bir soruyu suratınıza dahi bakmadan yanıtladı. O an terfi beklentinizi bir kenara bırakarak işten çıkarılacaklar listesinde olduğunu düşünmeye başlarsınız. Sonra geçmişte yapılan haksızlıklar aklınıza gelir. Sizinle aynı pozisyonda olan iş arkadaşınızın harcamalarını hatırlayarak maaşının size göre daha yüksek olduğu düşüncesi gelir. Eninde sonunda hakkınızın yeneceğine karar verirsiniz. Üzülmeye başlarsınız. Birden başka bir düşünce daha gelir, sizi çocukluğunuza götürür, kardeşinizin size göre daha çok sevildiğini hatırlatan anılar aklınıza gelir. Çektiğiniz acı daha da artar. Bu böyle bir iki saat devam eder. Birden o gün yetiştirilmesi gereken işler aklınıza gelir. Henüz hiçbirine başlamadığınız fark edersiniz. Hemen işlerinizi yoluna koymaya başlarsınız. Terfi alamayacağınıza dair bir sürü düşünce işinize konsantre olmanızı engeller. Bu durumda hakkınızı yiyen diğer insanlar mı yoksa gerçek olma olasılığı yüzde yüz olmayan boş düşüncelerle zamanını harcayan kendiniz mi? 
Üçüncü ve son kısımda ise öğrenmeler sonucunda ortaya çıkan öngörülerin içselleştirilmesine dikkat çekiliyor. Aksiyonlarınızı, yaptığınız seçimler, seçimlerinizi de yaşadığınız deneyimler belirlerler. Deneyimlerin, duygusal, zihinsel ve ruhsal yönden etkilemesine de travma deniyor. Maalesef travmaların çoğundan bir haberiz. Haberdar olduğumuzda ise hala tepki vermeye devam ediyorsak travmalar içselleştirilmemiş oluyor.
İçselleştirmenin önündeki engel affetmeyi becerememektir. Sürekli dünde olanlar ile yarın olacaklara odaklandığımız sürece affetmek mümkün olamıyor. Affetme olamayınca da deneyimlere öğretmen olarak bakılamıyor.   
Affetmenin önündeki engel ise “sürekli bir şeylere tutunmak (düşünce, fikir, inanç vb. gibi)”tır. Bunu gerçekleştirmenin önündeki en büyük engel ise deneyimleri öğretmenimiz olarak görememek. Sonuç; Her şey iğne oyası gibi birbirine bağlıdır.
Bu yüzden yazımın başında yazdığım cümle içeriğini gerçekleştirmeye ihtiyacımız var. 
Dünyayı algılama tarzımıza biraz ayar yapabilsek her şey tam da istediğimiz gibi olacak.
Her Daim Sevgi ve Işıkla
Sibel KAVUNOĞLU
 
Nefes ve Yaşam Koçu Sibel Kavunoğlu




2018-07-31
Zihnin Kontrol Edilemez Halleri
Her insan dürüstlük, doğruluk, sevgi dolu olmak, faydalı olmak vb. gibi birçok kişisel değere sahiptir. Bu değerler yaşadığımız sürece değişmezler. Sadece öncelik sıraları değişir. 
Bir şeyler sizi rahatsız ediyorsa büyük bir ihtimalle kişisel değerlerinizle çatışıyordur. Çatışmaya sebep olan zihnin kontrol edilemez olan halleridir. Her ne başınıza geldiyse, her ne yaptıysanız hepsi de zihnin başka, başka halleridir. Bu yüzden de her zaman dürüst her zaman şefkatli ve sevgi dolu olabilmek mümkün olmaz. Zihnin kontrol edilemez hallerini merak edenleriniz varsa geçmişten birkaç anıya odaklanarak bu hallere kolayca ulaşılabilinir.
Şimdi geçmişte birisini küçük görmüş ya da kötü davranmış olduğunuz bir anınızı hatırlayın. Bu öyle bir an olsun ki haklı olduğunuzu düşünmenize rağmen kendinizi suçlu hissetmiş olun.
Şimdi o ana dikkatlice bakın. Ve o davranışın durup dururken olmadığını görün. O an büyük bir olasılıkla kendisini iyi hissetmek istemiş fakat başaramamış olabilirsiniz. Bu tarz davranışlar negatif bir enerjinin yükselmesinden dolayı ortaya çıkan, zaman içinde kontrol edilemez bir şekilde sürekli gelip giderler. Haklı olduğunuz halde kendinizi suçlu hissettiğiniz böyle bir durumun bir daha olmaması için sürekli kendinizi kontrol edersiniz. Bunu yaparken de duygularınızı bastırırsınız. 
Şimdi başka bir anıya daha gidin. Bu seferki anınız, kendinizle çok gurur duyduğunuz hem kendinize hem de diğerlerine faydalı olduğunuz bir anınız olsun. Şimdi de bu hareketinizin dışarıdan nasıl göründüğüne bir bakın. 
Bir önceki kötü davranışınızla sonraki gurur duyduğunuz davranışı yapan kişinin aynı kişi olduğunu yani kendiniz olduğunu fark edin. 
Sizce bu durum nasıl oluştu? Bu soruya yanıt verebilmek için böylesine değişken bir zihin durumunun nasıl geliştiğini araştırmak gerekir. Verdiğiniz tepkilerin zihninizde nasıl etkiler yarattığını görmeli ve onlarla böylesine aşırı uçta yaşamanın faydasızlığını görmelisiniz. Birtakım insanlara karşı öfke beslemenin olumlu ve olumsuz taraflarını incelemeli ya da bunun tam tersi birtakım insanlara karşı nasıl bu kadar iyi niyetli ve şefkatli olabildiğinize kafa yorarak birbirine zıt olan güçlü duyguları en aza indirgemelisiniz. Bizim dışımızdaki diğer insanlar da tıpkı bizim gibi mutlu olmak adına birbirine karşıt güçlü duygular deneyimlemektedir. 
Bir daha ki bu gerçeği hatırlayarak, çok sevdiğiniz bir insan size karşı kötü bir şey yaptığında tepki göstermeden olanı öylece kabul etmenin yolunu bulmayı denemek ister misiniz?  
“Denemediğinizde zihin nefret, öfke seviyesinde, denediğinizde ise huzur, sevgi seviyesinde kalacağını da unutmayın” 
 
Her Daim Sevgi ve Işıkla
Sibel KAVUNOĞLU 
Nefes ve Yaşam Koçu Sibel Kavunoğlu




2018-07-23
Onun, Bunun Sözü mü? Yoksa Benimkisi mi?
Başkalarının görüş ve tecrübelerinden faydalanmak iyidir. Görüş açımızı çeşitlendirerek olaylara farklı açılardan bakmayı öğretir. Özellikle çocukken büyüklerimizden gelen görüşleri dinlemek çok faydalıdır. Hepsi de kısa sürede dünyaya adapte olmamıza yardımcı olurlar. 
Yetişkin olduğumuzda ise bunun tam tersi, başkalarına ait görüşlerin sorgulanmasında fayda vardır. Bu durumu çok yakından deneyimlemiş bir kişi olarak size şunu söyleyebilirim ki; aranızda hala büyüklerinin sözünden çıkmayan yetişkinler varsa şimdi olmasa bile ilerleyen yıllarda başınızın derde girebileceğini şimdiden kabul edin. Neden mi? 
Çünkü başkalarının görüşleri her zaman kendi bildikleri, düşünce ve duygu sistemi ile sınırlıdır. Bu yüzden de verilen görüşlerin sizin için yüzde yüz doğru olacağından emin olamazsınız. (Bu konuda daha fazla bilgi “Bir Saniye Hayat Kurtarır” isimli yazımda yer almaktadır.) Her insan sadece kendisi için doğru olanı bilebilir. Bilinen aydınlanmış kişilerden Buddhayaşadığı sürece paylaştığı öğretilerin sorgulanmasından yana olmuştur. Buddhadahi öğretilerinin sorgulanmasını önerdi ise başkalarından aldığımız görüşleri sorgulamamak yanlış olacaktır. Hatta sadece alınan görüşler değil bizi rahatsız eden her şeyi sorgulamak gerekir.  
Sorgulamak bilgelik kazandırır, bilgelik de hayat kurtarır. Mesela bazı kişiler size karşı saldırganca (agresif) davranmış olabilir. Her kim saldırganlaştı ise bu onun geçmişte yaşadığı olayların bugünkü duygu ve düşünce sisteminde kendisini gösterme şeklidir. Verdiği tepkinin yüzde yüz olarak sizinle ilgisi yoktur. Bu yüzden de savunmaya ya da suçlamaya geçmeden önce olanlar sorgulanmalıdır. Örnek olarak, sizi gerçeğe ulaştıracak şöyle basit bir sorgulama yapabilirsiniz; 
Şimdi geçmişe gidin ve benzer durumu yaşadığınız halde size karşı saldırganca davranmamış bir insanı bulun. Böyle bir insanı bulduysanız; şu soruları yanıtlayın. 
Aradaki fark neydi? Neden birisi saldırganlaşıyor diğeri saldırganlaşmıyor? 
Bir de bunun tam tersi bir durumu düşünün. Geçmişte benzer durumlarda birisine karşı anlayış gösterirken diğerine karşı saldırganca davrandığınız mutlaka olmuştur. Peki, böyle bir durumda aradaki fark neydi? Neden birisine karşı saldırganca davrandınız diğerine karşı ise tepkisiz kaldınız? 
Tüm bunlar her kişinin geçmişteki deneyimlerinin duygu ve düşünce sistemine yüzde yüz etkisi olduğunu göstermektedir. Duygu ve düşünce sistemi de hareket tarzımızı belirler. Durum böyle olmasaydı benzer durumlarda her insan benzer tepkiyi gösterecekti. Peki, geçmişte yaşananların duygu ve düşünce sistemimizi etkilenmesini nasıl önleyebiliriz? 
Bana göre bu ancak o çok konuşulan “Anda Kalmayı” başarabildiğimizde gerçekleşebilir. Bu da bir sürü travma temizliği, sorgulama, analiz, arınma vb. gibi anlamına gelir. Bu çok zor, zaman alır diyorsanız o zaman; “O mu olmalı, bu mu olmalı, onun sözü mü bunun sözü hatta bir de benim sözüm mü?”Sorgulamalara son vermek gerekir. Her gün hatta her saat, “onun sözü, bunun sözü” tabii bir de “benim sözüme”bir sürü zaman ayırıyoruz. Nihayetinde yaşayacağımız günler sayılı. Bu sayılı günleri “o bana bunu yaptı, ben ona onu yaptım, şimdi ona neler yapmalıyım”gibi hiçbir zaman doğru sonuca götürmeyecek sorulara kafa yorarak geçirmek hayali düşmanlar yaratmaktan başka bir işe yaramıyor. Yazdıklarım aklınıza yattıysa şu soruları da yanıtlamanızı öneririm.  
Kişisel gelişiminiz, işiniz ve aileniz için ayırmayı planladığınız zamandan çaldığınız zamanları, hiçbir zaman kontrol edemeyeceğiniz durumlar için mi? Yoksa yaptıkları ve söylediklerinden bağımsız olarak insanlarla aranızdaki sevgi bağını daha güçlendirmek ve var olan sevgiyi görünür hale getirmek için mi kullanmak istersiniz?
Son olarak hangi yanıtın sizi daha çok koruyacağını sorgulamanızı öneririm.:))
Her Daim Sevgi ve Işıkla
Sibel KAVUNOĞLU 
Nefes ve Yaşam Koçu Sibel Kavunoğlu




2018-07-16
Tek Bir Saniye Hayat Kurtarır?
Aydınlanmamış her insan, geçmiş duygu ve düşünce sistemine uygun olarak dışarısını şekillendirir ve bu şekillenmenin doğruluğundan da yüzde yüz emindir. Yüzde yüz emin olma hali, insanın kendisinin doğru, diğerlerinin de yanlış olduğunu düşündürür. Değişmek, dönüşmek aklına bile gelmez. İşte bu açıdan her birimiz kendi gerçeğimizi yaratırız. Hayat çok sıkıcıysa belki de siz çok sıkıcısınız. Dışarıda fazlaca acı görüyorsanız belki de içinizdeki acıyı dışarıda görüyorsunuz. Dilerseniz bu yazdıklarımı analiz edelim
Diyelim ki iş yerinde kötü muameleye maruz kalan bir arkadaşınızla dertleşmek üzere buluştunuz. İki değişik durumda olduğunuzu hayal ederek ona karşı nasıl bir yaklaşım içinde olabileceğinize karar vermenizi istiyorum. Birinci durumda; Beklemediğiniz bir terfi aldınız ve maaşınıza anında zam yaptılar. İkinci durumda ise iş yerinizde size sürekli mobbing yapılıyor.  Şimdi bu iki durumu da ayrı ayrı hayal ederek arkadaşınızla birlikteyken aşağıdaki yaklaşımların hangisini seçeceğinize karar verin.
a-    Boş ver olan olmuş, geçmişe üzülmek sana bir şey kazandırmaz, sana iş mi yok?
b-   Patronunla konuş, nerede hata yaptığını sor ve kendine yeni bir aksiyon planı yap.
c-    Gün doğmadan neler olur? Sen sadece mevcut hedeflerine odaklan. 
d-   Maalesef, iş hayatı böyle, burada hak hukuk arama. Mutlaka seni işten atmak istiyorlar. Sana mobbing yapıldığını ispat et.  
Şimdi başka bir örnek. Diyelim ki, sevgilisi tarafından terk edilmiş yakın bir arkadaşınız var. Bu örnekte de aynı şekilde iki farklı durumda olduğunuzu hayal edin. Birinci durumda; Sizi çok mutlu eden, anlayan, dengeli ve uyumlu duygular içinde olduğunuz bir ilişkiniz var. İkinci durumda ise; İlişki de olduğunuz kişinin sizi aldattığını öğrendiniz. Depresyondasınız. Şimdi her iki durumu da ayrı ayrı hayal ederek arkadaşınızla birlikteyken aşağıdaki yaklaşımların hangisini seçeceğinize karar verin. 
a-    Kendini çok fazla üzme. Yalan Dünya. İstersen bu akşam bize gel, yemek yer, laflarız. Kafanı dağıtmış olursun.
b-   Üzülme güzelim, nasılsa başkasını bulursun. 
c-    Senin gibisini nereden bulacak? Bu onun kaybı. Elini sağlasan ellisi
d-   Zaten ben anlamıştım. Sen üzülmeyesin diye bir şey söylemedim. Erkeklerin/Kadınların hepsi böyle, terk edilmeye mahkumuz.
Yukarıda örnekleri dürüstçe uyguladıysanız, yaklaşım tarzınızın insanların neler yaşadığından bağımsız olarak, hayatınızda olanlara göre farklılaştığını göreceksiniz. Yok, yaklaşımım her zaman aynıydı, diyorsanız o zaman söylenecek söz yok, algılarınız ötesine geçebiliyorsunuz, gerçekten aydınlanmışsınız demektir.
Sonuç olarak, illa dışarısı değişsin istiyorsanız başlangıç noktanız, duygular ve düşünce sisteminizin kaynağını oluşturan geçmiş travmalar olmalıdır. Travmalardan etkilenen duygu ve düşünce sistemimiz dışarıyı olduğundan farklı görmemize sebep oluyorlar. İşin kötü tarafı yaptığımız seçimler nasıl bir insan olduğumuzu belirliyor. Yok boş ver ben travmalarla uğraşmak istemiyorum diyorsanız tabii ki bu sizin bileceğiniz bir şey. Fakat en azından harekete geçmeden önce bir saniyeliğine durun ve kendinize dışarısının bildiğinizden farklı bir gerçeği olabileceğini hatırlatın. Bu anlamda tek bir saniye hayatınızı kurtarabilir. 
Her Daim Sevgi ve Işıkla 
Sibel KAVUNOĞLU
 
Nefes ve Yaşam Koçu Sibel Kavunoğlu




2018-07-05
Sakın Şansa Bırakma
Bilim adamları şefkatin doğal halimiz olduğunu söylese de şefkatten ziyade kritik yapmak doğal halimiz haline geldi. Şefkati sadece birilerinin başına kötü bir şey geldiğinde hatırlayabiliyoruz. Bu durum çoğumuzu dışarıya odaklı hale getiriyor. Dışarıya odaklılık ise öfke, kıskançlık ve şüpheyi arttırıyor. Tolerans geliştirmemizi engelliyor. Affetmeyi, özgüveni unutturuyor. Sürekli kayıp/kazanç, ün/şöhret, takdir/aşağılama hesabı yapıyoruz. Bunların hepsi de huzurumuzu bozan şeyler. 
Dışarısı kontrolümüz dışında. Onun sayesinde çoğalttığımız korku, endişe, kaygı ve öfke bağışıklık sistemimizi etkiliyor. Şanslıysak gün için de ortaya çıkan öfke akşam uykuya dalana kadar devam ediyor. Şanslı değilsek rüyalarımız da kâbus şeklinde versiyon değiştiriyor. 
Bugünün gerçeği çok farklı. Küresel ısınmadan sadece gelişmemiş ülkeler değil gelişmiş ülkeler de etkilenebiliyor. Bütün dünya, tüm insanlık birbirine bağlı. Eski model düşünce tarzına son vermeli, sadece kendimizi düşünmek yerine birbirimizi düşünmeliyiz. Çünkü bir insanın sadece kendisini düşünmesi gerçek dışı bir durum. Zarar vermeyen bencillik, insanın diğerlerini düşünmesinde saklı (Bkz: 5.6 tarihli Biraz bencilliğin herkese faydası var adlı yazım) 
Şimdi şöyle bir düşünün öfke ve kızgınlığın iç güzellikleri ortaya çıkarttığı hiç görülmüş mü? Ya da daha dostça ve mutlu olmamızı sağlarlar mı?  
Bu soruların yanıtı tabii ki hayır. Şefkat ise bambaşka, bize çok faydalı. Şefkat olduğunda barışçıl düşünceler zihinde kendiliğinden oluşur. Ayrımcılık son bulur, herkesi eşit görmeye başlarız. Sanırım biraz da olsa aptalca davranarak şefkatin sağlayacağı faydaları göz ardı ediyoruz. Şefkati sadece sevdiklerimize ya da tanımadığımız çocuklara karşı kullanmak yerine diğerlerine göstermenin yolunu keşfetmeliyiz. Öyle ki şefkati hatırlamak için büyük bir felaketin olması gerekmesin. Tam tersi felaketlerin kökü kurusun. 
Kısaca şefkati şansa bırakmayın derim... 
Her Daim Sevgi ve Işıkla 
Kaynak: Dalai Lamanın 28 Haziran tarihinde Dharamshala yaptığı konuşma. Facebook dalailama profilinden konuşmanın tamamına ulaşabilirsiniz.
Nefes ve Yaşam Koçu Sibel Kavunoğlu




2018-06-25
Hiçbir Şey kesin Değil
Herkes egosunun peşinden gider. Tanınmayı ve tüm dikkatin üzerinde olmasını çok ister. Ego ile ilgili unutulmaması gereken şey, kişiyi kendisine bağımlı hale getirmesidir.Ego, bir hayalin ürünü olmasına rağmen doğduğumuz günden itibaren bu hayalin peşinden koşarız. Bilim adamları yaptıkları onca araştırma sonrasında egonun bedendeki var olduğu merkezi bulamamışlardır. Yine de her insan Ben’in varlığına inanmaya devam eder. 
Bir süreliğine düşüncelerinizi izleyin ve şu sorulara yanıt verin. Gerçekten şu an düşüncelerinizi izleyen kim? İzleyenin kendiniz olduğundan ne kadar eminsiniz? 
Bu sorulardan var olmadığınız sonucunu çıkmaz. Bu sorular sadece düşündüğünüz şekilde var olmadığınızı gösterirler. 
Şimdi de bedeninizin herhangi bir yerinde bir şey hissettiğinizde; “Gerçekten o his nereden geliyor? O his bedeninizin neresinde?” sorularını sorun kendinize…
Maalesef bu soruların da yanıtını bulmak zor olacaktır. Her zaman düşünceler, duygular, dünyayı algılama şeklimiz, dışarıdan gelen ses ya da görüntüler olacak fakat hiçbir zaman hissettiklerimizin gerçek kaynağına ulaşamayacağız. Daha doğrusu hissettiklerimizin gerçek kaynağını alıştığımız, bildiğimiz şekilde tanımlayamayacağız. Biraz tuhaf değil mi? 
Bu tuhaflığı fırsata dönüştürmeye varsanız aşağıda yazılanlara göz atmanızı öneririm. 
Hiçbir şey kesin değil. Deneyimlediklerimizin belli bir sahibi yok. Bu durumda yapılacak tek şey, dünyada var olan birçok olasılığa kendimizi açmak olacaktır. Her şey sadece bir potansiyelden ibaretse kendimizi her an istediğiniz gibi yeniden tanımlayabiliriz. Tüm kurallar yeniden belirlenebilir.  Güvende olmamızı sağlayacak etik kurallardan fedakârlık yapmadan ve de herkesin faydasına olacak şekilde hareket edebiliriz. Geçmişte büyük başarılar elde etmiş insanların hayatlarını hatırlayın. Hiç birisi var olanı olduğu gibi kabul etmedi ve kendi kurallarını kendileri belirleyerek ilerlediler. Ve çoğu da daha çok tatmin ve başarı elde ettiler.  
Şimdi size bir sorum daha olacak. Hatta bu soruyu sadece şu an değil, yaz boyunca zamanınız oldukça arada sırada kendinize sorun.   
Hayata böyle bir bakış açısıyla baktığınızda yaşamınız nasıl olurdu?
Her Daim Sevgi ve Işıkla 
Sibel KAVUNOĞLU
 
Kaynak: Mind of Leader 
Nefes ve Yaşam Koçu Sibel Kavunoğlu




2018-06-15
Sevdiklerimize Neden Kızarız?
Düşünceler, bir bulut gibidir, gelip geçerler. Ancak onlara inandığımızda güçlüdürler.   
Bir insanı seversiniz. En başta her şey yolunda gider. Sonra beklentiler başlar. Ondan bir şeyler beklemeye başlarsınız. “O şunu yapmalı “demeye başladığınız an o meşhur andır. 
Sevdiğiniz insan sizinle aynı fikirde değildir, işler gittikçe kızışmaya başlar. İşte o zaman kendinize şu soruyu yöneltmelisiniz. “0 şunu yapmalı “derken gerçekte ne demek istiyorum?
1-   Kendi üstünlüğünüzü kabul ettirmek mi istiyorsunuz?
2-   Gerçekten de O işin yapılması gerektiğinden emin misin? O iş neden yapılmalı? 
3-   O iş, o kişi tarafından mı yapılmalı mı? Bunu yapan neden o kişi olmalı?
Son olarak şu soruyu analiz edin. 
1,2,3.ncü sorulara verdiğiniz yanıtlar yaşamdan keyif alma isteğinizle örtüşüyor mu?
Bu sorgulamaları yapmadığınızda, o iş sevdiğiniz kişi tarafından gerçekleştirilmediği sürece ona kızmaya devam edeceksiniz. Bir süre sonra kızgınlık takıntılı hale gelecek. Kızgınlığın takıntılı hali olan nefret ortaya çıkacak. Nefret sevdiğiniz kişi ile aranızda olduğu sürece onu ve neler olduğunu anlayamaz hale geleceksiniz. Ağzınızdan şu kelimeler dökülecek.  
-      Artık seni anlayamıyorum. Son zamanlarda çok değiştin.
Kızgınlık, insanın doğal hali değildir. Kalbin sesini temsil etmez. Sevdiğiniz kişiye karşı kızgınlık hissettiğiniz de aradaki bağ kopmaya başlar. Bağlantıyı sağlayacak olan kalp, geri plana bırakılmıştır. Kalp aç ve susuz kaldığında kendinizden uzaklaşırsınız. Kendinizden uzaklaştığınızda ise diğer insanları ve çevreyi yanlış değerlendirir, anlamamaya başlarsınız. Nefret olduğu sürece o kişiye karşı bırakın sevgi hissetmeyi, ona yaklaşmak bile istemezsiniz. 
Bu tarz hikayeleriniz varsa, bu bayramda sevdiklerinizle barışmak için fırsat yaratın ve en başa dönün ve “0 şunu yapmalı” düşüncesini ne zaman, nasıl inandığınızı sorgulayın. 
Her Daim  Sevgi ve Işıkla 
Sibel KAVUNOĞLU
Nefes ve Yaşam Koçu Sibel Kavunoğlu




2018-06-05
Biraz Bencilliğin Herkese Faydası Var!
İnsanın kendisi için güzel şeyler istemesi, bencil olması çok doğaldır. Bencillik! Fakat nereye kadar ve nasıl? 
Bence biraz olsun bencil olmak herkese iyi gelir. Zaten geçmişte en aydınlanmışı da kendisini düşünmedi mi? Şimdi, hadi canım öyle şey olur mu diyebilirsiniz. Bana göre Mevlâna, Yunus Emre ve diğer bilge kişiler fark yaratarak zekice bencil olmanın sanatını icra ettiler. Öyle çok bencil oldular ki, çevrelerinde düşmandan çok dost yarattılar. Peki, bunu siz becerebilir misiniz?    
Becermesi zor olsa da mümkün! Hiçbir canlıya zarar vermeden bencil olabilmeyi becerebildiğimizde çevremizde düşmandan çok dost yaratırız. Çok fazla farkında olmasak da var olan her şey, bizzat kendimiz dahil birbirine bağlıdır. Örneğin, tadına bir türlü doyamadığınız çikolatanın size kadar gelebilmesini sağlayan bir sürü insan, hatta hayatını kaybeden canlılar var. Kakao yetiştirilmesi sırasında toprak içindeki kurtlar, karıncalar vb. gibi birçok canlı siz çikolata yiyesiniz diye ölüyorlar. İşte bu anlamda yaşamınızı sürdürürken geri planda size hizmet eden birçok canlıyı yok sayamazsınız. Yok saydığınızda eninde sonunda sevgili çikolatanıza veda etmeniz gerekebilir!
Bu yüzden de biraz bencil olup önce diğer insanların iyiliğini düşünmek benimsenebilecek en bilgece tarz olacaktır. İnsanların iyiliğini düşündüğünüzde birçok güzel şey olur. En önemlisi düşmanlarınız azalır. İnsanlar size hizmet vermekten zevk alırlar. Hatta siz harekete geçmeden ihtiyaçlarınız karşılanır. Etrafınızda bir sürü dostunuz olur. Tüm bunlar size her zaman şükretme imkânı tanıyacaktır. Şükretmek de en güçlü şifa tekniklerinden biridir. Sadece başkalarını düşünerek sürekli şifalanma şerefine nail olabilirsiniz. Bundan sonrası zaten Şam’da kayısı. 
Zekice yapılan bencillikle ilgili başka bir konuyu daha paylaşmak istiyorum. Diğerlerini yargılamayı bırakarak dostça davranmayı seçtiğinizde ve onlar hakkında kötü konuşmaya ve düşünmeye veda ettiğinizde geriye bir sürü boş zamanınız kalacaktır. Böylece hayatınızda uzun süredir zaman ayırmadığınız şeylere daha rahat konsantre olabilirsiniz. 
Böylelikle eğer hayallerinizin gerçekleşmesi diğerlerini düşünmekten geçer dersem hiç de yalan olmaz. Özetle, en zekice bencillik stratejisi önce başkalarının çıkarlarını düşünmek üzerine olacaktır. Zaten eskiler boşuna “komşunu sev” dememişler. 
Her Daim sevgi ve ışıkla
Sibel KAVUNOĞLU
Nefes ve Yaşam Koçu Sibel Kavunoğlu




2018-05-28
Kıskançlıkla Nasıl Baş Edebilirim?
Sahip olmadığınız şeylere sahip olanlara özeniriz. Bu özenti aşırıya kaçtığında kıskançlık gündeme gelir. Bir önceki yazımda bahsettiğim Algıda seçicilik konusu da boş durmaz, sürekli başkalarının sahip olduklarına doğru çekiliriz.  Kıskançlığın derecesi arttığında mevcutta sahip olduklarımızı unutup daha fazlasını istemeye başlarız. Bu isteğimiz gerçekleşmediğinde de kendimizi ya da diğerlerine zarar vermeye başlarız. 
Bu zararlar arasında en masumca olanı yargılamak ya da özenilen kişi hakkında söylenti çıkarmaktır. Bazılarımız ise bir şey yapmaz kendisini yiyip bitirir. Hatta depresyona girer. Sahip olduğu güzelliklerin farkına varamaz hale gelir. Sonradan sakinleşip morali düzelmeye başlayıp da insanların içine çıktığında eskiden özendiği kişilerin daha fazlasına sahip olduklarını fark eder. Tekrar üzülür tekrar kendisini çaresiz hisseder. Kıskançlık böylesi bir rahatsızlıktır. Bir kez onun pençesine düştüğünüzde ondan kurtulmak zordur. 
Nereye gidersek gidelim, etrafımızda her zaman sahip olduklarımızdan daha fazlasına sahip olan insanlar mutlaka olacaktır. Dünya nüfusunun 7 milyar olduğunu düşünürseniz her an birilerine özenmek an meselesidir. 
İnsan olarak doğmuş olabiliriz fakat insan olabilmek için doğduğunuz halinizin üzerine bir şeyler eklemek gerekiyor.  İşte bu yolda da zihne çalışmak olmazsa olmazlardandır. Zihne çalıştıkça kıskançlık vb. gibi negatif alışkanlıklardan uzaklaşmak kolaylaşacaktır. 
Kıskançlığa son vermek için başkalarının sahip olduklarından dolayı takdir etmek çok güzel bir pratik olabilir. Çünkü başkalarını takdir ettiğiniz de sizi de takdir eden insanların ortaya çıktığını göreceksiniz. Sizi takdir eden insanlar olduğu sürece kıskançlık ortadan kaybolacaktır. 
 
Her Daim Sevgi ve Işıkla 
Sibel KAVUNOĞLU
 
Nefes ve Yaşam Koçu Sibel Kavunoğlu




2018-05-19
Algıda Seçicilik
İnsanın, kendiyle ilgili dikkatine çekilen herhangi bir şeyi hemen algılamasına algıda seçicilik deniyor. Algıda seçicilik,psikolojik bir kavram. Dış dünyada var olanların sadece bir bölümünü algılayabiliyoruz. Çünkü beyne giren verilerin işlenmesi ve anlamlı bir algı oluşturulması için sınırlı kapasiteye sahibiz. 
Geçmişte yaşanmış deneyimler, önyargılar, rüya ya da benzeri duyguların algılama düzeyinde etkisi var. Bu da bizi, gördüğümüz, düşündüğümüz ya da duyduğumuz birçok şeye inanmamamız gerektiği sonucuna getirir. 
Diyelim ki geçmişte birçok kez başarısız olduğunuz bir konuda bu sefer başarılı olmak istiyorsunuz. Bu süreç boyunca, algıda seçicilik denilen psikolojik kavram geçmişte olanları referans alarak, en ufak pozitif gelişmeyi dahi göz ardı ettirecek. Eninde sonunda sonucun olumsuz olacağına dair sizi ikna edecek. Bu durumu Mercedes marka otomobil hakkında konuştuktan sonra sokağa çıktığınızda sadece ve sadece Mercedes marka araçların dikkatinize çekilmesine benzetebilirsiniz. Bu tarz çekilmeler maalesef bilinçli olarak gerçekleşmiyorlar. 
Algılarımızı iç ve dış olmak üzere 2 etmen etkiliyor. İç etmenler, duygular, ihtiyaç hissi (aç olan birisinin sadece yiyecekleri algılaması gibi), zihnin davranış şekli, ön yargılar, kaygı, korku, öfke, geçmişte yaşananlar vb. gibidir. Dış etmenler ise, toplumsal ve fiziksel kaynaklı dış etmenler, ortam, ani değişimlerdir. İç ve dış etmenler var olduğu sürece algıda seçicilik mekanizması olumlu ya da olumsuz sizi gerçeklerden uzaklaştıracaktır. 
“Olur mu öyle şey, geçmiş olumsuzlukları aklımıza getirelim ki kolayca önlemimizi alalım, olumlu düşündüğümüzde önlem alacak bir şey kalmaz “Şeklinde düşünebilirsiniz. Fakat unutmayın ki, önlem almaya çalışırken pozitif gelişmeleri fark etmek güçleşecektir. Sürekli stres ve endişe sizi gerçek istek ve arzularınızdan uzaklaştırır. Bu yüzden de en doğrusu geçmişi bir kenara bırakıp, an ve an tıpkı bir çocuk merakıyla ilerlemek ve kendimize inanmaktır.
Kendinize gerçekten inandığınızda kaygı ve korkular, yargılar, geçmişte yaşananların gücü azalır, başınıza gelenlerin sadece ve sadece bir sonraki adıma sizi hazırlayanlar olarak kabul etmek kolaylaşır. Her zaman hayata olumlu yönden bakmak daha akıllıcadır. Algıda seçiciliğin size oyun oynamasına izin vermek istemiyorsanız pozitif konsantrasyon geliştirmekten başka çareniz yok.  Pozitif konsantrasyon zihninizin bir özelliğidir ve bunu herkes geliştirebilir. (Pozitif konsantrasyon gelişmenize yardımcı olacak teknikler nefes, meditasyon, mindfullness, vipassana vb. gibi)
Her Daim Sevgi ve Işıkla 
Sibel KAVUNOĞLU
 
Kaynak: İç ve dış etmenlere ait bilgi Psikolojik.gen.tr den alınmıştır. 
Nefes ve Yaşam Koçu Sibel Kavunoğlu




2018-05-07
Şefkat Deyip Geçme
Şefkat sadece ailenizdeki insanlara ya da yakın dostlarınıza şefkat göstermekle sınırlı kalmamalı, diğer insanlara da yakın olmayı kapsamalıdır. Şefkat, diğer insanları kapsamadığı sürece taraf tutmak gibi olur ki bu da şefkatten ziyade ayrımcılık anlamına gelir. 
Çoğunlukla acıma hissini şefkat duygusuyla karıştırılır. Gerçek şefkat, diğerinin ihtiyacı olduğu için değil onun acı çekmemesi için hissedilendir. Acı çekmemesini istemek yani şefkat hissetmek daha geniş ve güçlü bir duygudur. İçerisinde saygıyı da barındırır. Halbuki acıdığınızda karşınızdakine saygı duymaktan çok onun gücünü azaltmış olursunuz. 
Bazen de diğerlerinin acı çekmemesi için endişeleniriz. Bu durum daha çok bağımlı olmakla ilgilidir. Korku ve şüphe varsa şefkat olmaz. Gerçek şefkat sorumluluk almayı, kararlı olmayı gerektirir ki bu şekilde hem karşınızdakini besler hem de sizi.
Tüm bu bilgileri toparladığımızda illa şefkatin olmasını istiyorsak karşımızdaki insanlara karşı geçmişte kötü ya da iyi nasıl davranmış olsunlar arkadaşça davranmak gerekir. Bunun için de karşımıza çıkan insanları, ne yaptıkları ya da nasıl konuştuklarından bağımsız, yakından tanımaya önem vermeliyiz. Şüphe ve korku içinde olan insanlar iletişim zorluğu çekerler. Çevresinde bir sürü insan olduğu halde kendisini yalnız ve izole edilmiş gibi hissederler. Başkalarına negatif duygular besleyerek sizlerle arkadaşlık etmelerini beklemek yanlış olur. Kısaca şefkat deyip geçmemek lazım. 
Sonuç olarak olaylara sadece kendi penceremizden baktığımız sürece aynı toprağı eşeleyip dururuz. Bu da doğru bildiğiniz birçok şeyin yanlış, yanlış bildiklerinizin de doğru çıktığı bir sürü duruma sebep olur. Bunun için de bütünsel bakış açısına sahip olmak çok önemlidir
Her Daim Sevgi ve Işıkla
Sibel KAVUNOĞLU
Nefes ve Yaşam Koçu Sibel Kavunoğlu




2018-04-25
Bilgece Yaşamak İçin
Geri çekilmenin, hakkını aramamanın saflık, başkalarını düşünmenin, saygılı olmaya çalışmanın aptallık olduğuna inanılan bir toplumda yaşıyoruz. Bu yüzden de bir şeyler başarmak istediğimizde tüm stratejiyi baskı kurmak, korku salmak üzerine kuruyoruz. Halbuki zaman zaman yoldan çıksak da en derinlerde güzel bir kalbe sahibiz. Bu kalbi tam kapasite kullanmadığımızda dar kafalı hale geliyoruz. Olaylara bütünsel bakamadığımız için de hayatımıza karmaşa ve savaşı davet ediyoruz. Kısaca kapsama alanı geniş, alt yapı güçlü fakat onu kullanan yok. Çok yazık. Peki, bunun için neler yapabiliriz?Alçak gönüllük, dürüstlük, cömertlik, hoşgörü, temiz kalplilik vb. gibi değerlerin sahip olduğu potansiyellerden faydalanabiliriz. Belki arzu ettiğimiz dünyevi başarıları elde edemeyebiliriz fakat taşıdığımız kalbin hakkını vereceğimiz kesin.Dilerseniz alçak gönüllülük, dürüstlük, cömertlik, hoşgörü, temiz kalpliliğin sahip oldukları potansiyelleri şöyle bir hatırlayalım.Dürüstlüğün Sahip olduğu Potansiyeller;    Vicdanımızı açık tutmamıza ve diğerlerine saygıyla karşılık vermemize yardımcı olur    Daha adil, açık ve birbirine güvenen ilişkiler kurmamızı sağlar    Ortak menfaate önem veren bir toplumun oluşmasına teşvik eder.Alçak Gönüllüğün Sahip olduğu Potansiyeller    Kendi bakış açımız ile çıkarlarımızdan ötesindekileri öğrenmemize ve büyümemize yardımcı olur.    İnsanlar, hayvanlar ve çevreyle var olan bağımızı ortaya çıkartır.    Diğerleriyle olan bağımızı koparan, kapalı, duyarsız halimizden kurtarırBaşkalarının Sahip Oldukları için Sevinmenin Sahip olduğu potansiyeller    Ruhu yükseltir ve he duruma kolaylık ve sevinçle bakmaya yardımcı olur.    Kıskançlık ve kıskançlık hissetme eğilimlerini ve getirdiği rahatsızlık ve acıyı azaltır.    Odağı başkalarına kaydırmak yoluyla ben merkeziyetçiliğini ve dolayısıyla depresyonu azaltır.İyilik Yapmanın Sahip olduğu potansiyeller;    Başkalarına fayda sağlama sevincini ve memnuniyetini getirir    Çoğumuz bağımlısı ilişkileri besler ve derinleştirir.    Toplumun her düzeyinde uyum ve iyi niyetin gelişmesine yardımcı olur.Cömertliğin Sahip olduğu potansiyeller;    “Ben” kaynaklı sınırlı ve zorlayıcı odaktan kurtarır.    Zaman, enerji, yetenek gibi paylaşımların vereceği keyfi tattırır.    Başkalarına fayda sağlayacak kapasiteye güven ve sevinç kazandırmakDiğerlerine Karşı Anlayışlı ve Duyarlı Olmanın Sahip olduğu potansiyeller;    Bizi daha sonra pişman olacağımız durumlar içine girmekten korur    Sıcak, hassas ve uyumlu arkadaşlıklar ve ilişkiler geliştirmemizi sağlar    Düşüncelerimizi ve duygularımızı nasıl ve ne zaman paylaşacağımızıöğretir.Ben bu potansiyellerden faydalanmaya bayağı niyetliyim. Bunun için de alt yapının üzerindeki engelleri ortadan kaldırmak için bol bol çalışıyorum. Bedenimi, zihnimi, duygularımı arındırmak nefes, meditasyon yapıyor, daha önce bu potansiyellerden faydalanmayı başaranları örnek alıyorum. Onların izledikleri yolu takip ediyorum. Sonuç olarak bilgece yaşamak için terlemeye devam! diyorumHer Daim Sevgi ve IşıklaSibel KAVUNOĞLU
Nefes ve Yaşam Koçu Sibel Kavunoğlu




2018-04-16
Neden Bir Türlü Tatmin Olamıyoruz?
Teknoloji o kadar gelişti ki oturduğumuz yerden istediğimiz bilgiye ulaşabiliyoruz. Yeterli bütçesi olmayanlar dahi burs imkanlarından faydalanarak eğitimlerine devam edebiliyorlar. Kişisel gelişim konusunda da birçok fırsat var. Dünyaca ünlü uzmanlar Türkiye’ye gelerek eğitimler veriyorlar. Kısaca "kendimi geliştirmek istiyorum" dediğinizde başvurabileceğiniz bir sürü kanal var. Kişisel gelişim adına neler yaparsak yapalım bir türlü tatmin olamıyor, sürekli arayış içine giriyoruz. Peki, neden tatmin olamıyoruz?
İngiliz yazar C.S Lewis, “Değerlerinden yoksun bir eğitim faydalı olmaktan ziyade insanı zeki bir şeytan yapar” demiş. Bence bu söz çok doğru. Kişisel değerler göz ardı edilerek yapılan her gelişme nihayetinde şeytansı bir yapıya dönüşüyor. Şeytansı şeyler de tatminsizliğe sebep oluyor. Alçakgönüllülük, şiddete başvurmama, tolerans, sadelik, temiz kalplilik, sabır, dürüstlük, feragat etme, kendini tanımak, gerçeği keşfetmek gibi temel değerler eksik olduğu sürece tatmin olmak mümkün olmayacak. Dilerseniz şimdi, şöyle bir düşünün, temel değerler hayatınızda etkinleştiğinde hayatınız nasıl olurdu? 
Duygularınızı ve zihninizi kolayca kontrol edebilirdiniz. Bilinçli ya da bilinçsiz, kendinize ve diğerlerine verdiğiniz zarardan vazgeçerdiniz ki bu da yaşamınızdan şiddetin azalması hatta tamamen yok olması anlamına gelir. Daha sevgi dolu ve yardımsever olurdunuz. En güzeli çevrenizdekilerin güzel taraflarını daha çok görürdünüz. Çünkü içinizde var olan güzel taraf diğerlerinde kolayca kendisini gösterirdi.   
Tatmin dolu ve keyifli bir hayatın anahtarı, temel değerlere sahip çıkmaktan ve onları tekrar kazanmaktan geçiyor. Onlar olmadıkça maalesef şeytani taraflar artmaya devam edecek. Şeytani tavırların tam tersi meleksi tavırları ortaya çıkarmak ise her bireyin kendi sorumluluğunda. 
Meleksi tavırların ortaya çıkması kişinin zihnen, fizikken ve ruhen sakinleşmesine bağlı. Bu sakinleşmeyi sağlayacak en güçlü yöntemlerden ikisi nefes ve meditasyondur. Kısaca kişisel gelişim konusunda tatmin olmak bir nefes ötesinde olabilir. Bunun için de 4-9 Mayıs tarihleri arasında Sevgili hocam Dr. Judith Kravitzle birlikte İstanbul'da organize ettiğimiz Transformal Nefes seminerine katılmanızı öneririm. Bu seminer boyunca tanışacağınız nefes ve nefesle birlikte güçlü çalışan teknikler sayesinde temel değerleri hayatınıza yeniden almanın yolunu keşfedebilirsiniz. Seminer içeriğinde bol bol nefes, meditasyon yanında pozitif niyet, affetme, doğum travmalarına çözüm, bolluk bereket planı, mucize bilinci, yargıların sevgiye dönüştürülmesi gibi birçok güçlü çalışma da yer alıyor. Bu seminer kişisel gelişimin anahtarı olabilir. Duygularınızla zihniniz sakinleşerek dengeye gelebilir. Bu şekilde hayatınızda fiziksel, zihinsel ve ruhsal anlamda tatmini yakalayabilirsiniz.
Her Daim Sevgi ve Işıkla
Sibel KAVUNOĞLU
Nefes ve Yaşam Koçu Sibel Kavunoğlu




2018-04-09
Şifa Zararın Tamamen Ortadan Kalkması Değildir
Geçmişte yaşananlardan kaynaklanan travmaların şu anki yaşantımızı kontrol ettiği artık az çok herkes tarafından biliniyor. Gerçek şu ki, travmalarımızı şifalandırmadığımız sürece hayatımızı yönetmeye devam edecekler. Şifa konusunda herkes bir şeyler söyler. Bence aşağıdaki söz şifa konusunu çok güzel açıklıyor.  (Kimin söylediği bilinmiyor) 
“Şifa zararın tamamen ortadan kalkması değildir
Zararın artık hayatımızı kontrol etmemesidir “
Ben hayatımı kontrol eden travmaları şifalandırmak için nefes, meditasyon ve enerji çalışmalarından faydalanarak kendi üzerimde sürekli çalışırım. Bazen de başka rehberlere ihtiyacım olur. Geçen hafta Lütfiye Özçelik Mutlu’ya Kranyosakral Terapi almaya için gittim.
KranyoSakral Terapi (KST) ellerle hafifçe dokunarak uygulanan ve bedenin doğal iyileşme kapasitesini artıran bedeni zorlamayan bir dokunma terapisi. Bu terapi travmalara olan bakış açısı şöyle; 
“Fiziksel çarpmalar ve yaralanmalar, duygusal ya da psikolojik gerilimler, doğum travmalar bedende bölgesel olarak hapsolur ve sağlığın ifadesi olan hareketi engeller. Bu da yaşam enerjimiz azaldıkça genel sağlımıza etkisi büyük olur. KranyoSacral terapi insanı bir bütün olarak ele alıp hem zihin hem bedendeki parçalanma ve hastalık paternlerinin temelinde yatan ve onlara hükmeden hapsolmuş kuvvetlerin ortadan kaldırılmasına yardımcı olur.”
Bu tekniğin neler yapabildiği net olarak anlaşılabilmesi için Lütfiye’nın bir anısını paylaşmak istiyorum. 
“Kendi deneyimimde gördüm ki ifade edilmemiş enerjiler seans esnasında terapistin de gözlemlemesi ile serbest bırakılabiliyor. 3-4 yaşlarında iken sandalye tepesine çıkmaya çalışırken ayağımı çarpıp sırt üstü düşmüştüm. Bu düşmenin etkisini 40 yaşıma kadar taşıdım. Bedenimde anlam veremediğim bir kas sıkışması olarak ifade buluyordu. Seans esnasında bedenim düşme anındaki şekli alınca o ana gittim. O sırada ağlamamalıydım acım olsa da etrafındakiler benim için üzülmemeliydi, ben güçlüyüm gibi duygular ve koşullanmışlıklarda beraberinde geldi. Duygularımın ifade edilmesine alan açıldıkça ve bedenim sıkışmış enerjinin çözülmesine izin verdikçe çalışmanın ne kadar kıymetli olduğunu bir kere daha deneyimleme olanağım oldu. “
Terapinin nasıl gerçekleştiğini merak edenler için ise kısa bir seans özeti yapmak istiyorum; Kendi giysilerinizle bir masaj masasına uzanıyorsunuz, Lütfiye, 60 dakika boyunca ağırlığı 5 gramı geçmeyen/masaj niteliği taşımayan yumuşak dokunuşlarla sisteminizin sağlığını dinleyerek, sağlığın kendini tam ifade edemediği noktalarda bedenin kendini düzenlemesine yardımcı oluyor. 
Lütfiye, bedenimle çalışırken bedende, denizin gelgitine benzer ritimdeki sıvı hareketlerini esas alarak sistemin sağlığını dinleyerek sıkışma, düzensizlik olan noktaların düzenlenerek bedenin en işlevli haline kavuşması için destek oluyor. İlk seansta bu hareketi gerçekten de hissettim. 
Bu tekniğin kökeni, osteopatiye dayanıyormuş. Ayrıca kas ve iskelet sistemindeki hizalanmanın optimum sağlık için önemli olduğu prensibinden yola çıkarak başta beyin ve omurilik zarı ve beyin omurilik sıvısı olmak üzere merkezi sinir sistemine ev sahipliği yapan dokularda sıkışmaların tespiti ve giderilmesiyle birlikte sinir sisteminin dengeli çalışması için destek verilmiş oluyor.
Her seansa niyetle başlanıyor. İlk seansımda kişiliğimle ilgili en derindeki travmalardan özgürleşmeye niyet etmiştim. Seans sonrasında enteresan farkındalıklar oldu. İkinci seansımı dört gözle bekliyorum
Her Daim Sevgi ve Işıkla
Sibel Kavunoğlu
 
Nefes ve Yaşam Koçu Sibel Kavunoğlu




2018-04-01
İşin Doğrusu Nedir?
Sevgi işini laikiyle beceremediğimizde hayatımıza korku girecektir. Çünkü bu dünyada her şey zıddı ile var olur. Sevgi yoksa korku var olacak. Korku yoksa sevgi olacaktır.
Hayatınızda şu sıralar hangisinin etkin olduğu çok önemlidir. Sevgi ya da korku hangisi varsa an ve an nasıl bir insan olduğunuzu belirlerler. Korku var olduğunda kendimiz olmaktan çıkarız. Nihayetinde hem kendimizden hem de diğer insanlardan korkmaya başlarız. Çevrenizdeki insanlara durup dururken kızıyor ve onları sürekli yargılıyorsanız hayatınızda korku var demektir. Aslında onu çok yakından hissederiz fakat kaynağının insanlar ya da kendimiz olduğunu fark edemeyiz. Çünkü sorunun diğer insanlar da olduğunu düşünmek her zaman daha kolaydır.
Aslında sorun hiçbir zaman insanlar değildi. Zaten olsaydı şu ana kadar çözümlenmiş olurdu. Sorunun kaynağı maalesef ki biziz. Kendimizi iyi tanımıyoruz. Kendimizi tanıdıkça kendimize saygı duymaya başlarız. Her şey olabilir, her şey evimizin içine girebilir. Kim ne yaparsa yapsın etkilenmemeye başlarız.
Öfkenin bizi neye çevirdiğini idrak ettiğimizde bir daha aynı duruma düşmemek için neler yapmak gerektiğini öğreniriz. Öfke, kıskançlık ve hırsın hayatımıza ve başkalarına neler yaptığını görürüz. Bazen pireyi deve yapmanın nelere mal olabileceğini öğreniriz. Gerektiğinde duraklamanın mümkün olduğunu keşfederiz. Ve böylece durup dururken kendimizi kaybetmeyiz.
Bağımlılıklara tutunarak kendimizi vazgeçmeyiz. Aşırı çalışmayız, aşırı yemeyiz. Boş boş konuşmayı bırakırız. Sigara ve alkole sığınmak yerine bizi özgür bırakacak olana sığınırız. Birilerine yardım ederken kişisel değerlerimizi yok saymamaya öğreniriz. Sevgi adına enerjimizi sömüren insanları hayatımızdan kolayca çıkartabiliriz. Ya da onlara daha hayatımıza girmeden “dur” diyebiliriz.
Verilen tüm zararların kökeninde cehalet vardır. Bu cehaleti geri çevirmek güvenilir bir rehberle çalışmak ve meditasyon yapmakla mümkün olabilir. Bu konu ilginizi çektiyse aşağıdaki hikâyeyi de okuyabilirsiniz;
“ Bir zamanlar genç bir kadın savaşçı vardı. Öğretmeni ona korkuyla savaşması gerektiğini söyledi. O bunu yapmak istemedi. Bu çok saldırganca görünüyordu; korkutucuydu, düşmancaydı. Fakat öğretmeni bunu yapması gerektiğini söyledi ve girişeceği bu savaş için ona talimatlar verdi. Savaş günü geldi, çattı. Öğrenci savaşçı bir tarafta durdu. Korku diğer tarafta durdu. Savaşçı kendini çok ufak hissediyordu ve korku büyük ve öfkeli görünüyordu. Her ikisinin de kendi silahları vardı. Genç savaşçı harekete geçti ve korkuya doğru gidip üç kez yere kapanarak sordu,
“Sizinle savaşmak için izin verir misiniz?”
 Korku, “Bana izni isteyecek kadar saygı duyduğunuz için teşekkür ederim” dedi. Sonra genç savaşçı şöyle dedi.
“Sizi nasıl yenebilirim?” 
Korku yanıtladı. “Benim silahım hızlı konuşmam ve yüzüne çok yaklaşmamdır. O zaman cesaretin kırılır ve ne söylersem yaparsın. Eğer söylediğimi yapmazsan hiç gücüm kalmaz. Beni dinleyebilir ve bana saygı duyabilirsin. Hatta benim tarafımdan ikna bile olabilirsin. Fakat eğer söylediğimi yapmazsan hiç gücüm kalmaz.” Bu şekilde öğrenci savaşçı korkuyu nasıl yeneceğini öğrendi. “
 Her Daim Sevgi ve ışıkla
Sibel KAVUNOĞLU
Nefes ve Yaşam Koçu Sibel Kavunoğlu




2018-03-25
Tepki Vermemek İçin Neler Mümkün?
Tepki vermemenin zayıflık olduğuna inanılan bu dünyada tepki vermemek zor, yapılması bir o kadar da kolay. Madem yapılması kolay neden tepki vermeden duramıyoruz? Çünkü tepki vermenin gerisinde yatan duyguların çoğunluğu birilerini alt etmekle ilgili. Birilerini alt etme duygusu olduğu sürece tepki vermeden duramıyoruz.Peki, bunun tam tersi olan tepki vermediğinde kendisini iyi hisseden olabilir mi? Bu sorunun yanıtı hem evet hem hayırdır. Eğer bir insan tepki vermeden sakin kalabiliyor fakat geri planda intikam duygusu oluyorsa kendisini iyi hissedemez. Öfke gibi negatif duygular olduğu sürece sabır göstermek zorlaşır.Öfkeden kurtulmanın yolu gününü göstermek, illa haklı olmak şeklindeki alışkanlıklardan kurtulmaktan geçiyor.Dalai Lama bu konuyla ilgili çok güzel bir şey söylemiş. “Çatışma sırasında yenilgiyi kabul etme, sakin kalabilmenin arkasında iki tür durum olabilir. Kendi huzurumuzu korumak, kendimizi düşünmek tarzı sebepleri içeriyorsa çatışma sırasında yenilgiyi kabul etmeli, başkalarının hakları için ise mücadele etmeli, yenilgiyi kabul etmemeliyiz. “Sanırım yıllardır aradığım bilgi buydu. Başkalarının menfaatini korumak adına tepki verdiğimiz de geride biryerde kendi menfaatimizi koruma kaygısı yer alıyorsa (ün kazanmak, takdir almak, sevilmek vb. gibi) kolayca öfkelenebiliyoruz. Bu yüzden de “neden bu tepkiyi verdim yahu” demek yerine tepki verdiğiniz anda geride bir yerlerde kendi menfaatinizi koruma kaygısının olup olmadığını kontrol edebilirsiniz. Ya da bunun tam tersi, tepki vermek yerine susmayı tercih ettiğiniz durumlarda gerilerde menfaatinizi koruma kaygısının olup olmadığına bakabilirsiniz. Peki bu kaygı nasıl yok edilebilir?Diyelim ki ikili bir ilişkide duygular yükseldi.“Sorunu çözmek için o ne yaptı? ben ne yaptım? o mu haklı ben mi? “ şeklinde düşünerek öfkenizi bastırmaya çalışırken karşınızdakine karşı sabır göstermek yerine; o an yükselmekte olan hislerinize karşı sabır göstermeyi seçebilirsiniz.  Bunun üzerinde biraz daha çalışmak isterseniz; tek başınıza kaldığınız rahat bir zaman aralığında geçmişte yaşadığınız bir çatışma anını hatırlayarak kendinize şu soruyu sorabilirsiniz. O an tepki vermeye iten duygularıma sabır göstermiş olsaydım sonuç nasıl olurdu? Dilerseniz sonrasında geçmişte tepki verdiğiniz anlarda yükselen duyguların içerisinde kendi menfaatinizi koruma kaygısının olup olmadığına da bakabilirsiniz.   Sonuç olarak her şey bizim elimizde.  İkili ilişkilerde illa ben diyerek çatışma yaşamaya devam etmek mi? Yoksa her şeye rağmen hayatınızı huzurlu ve tatmin edici duygular içinde sürdürmek mi?Bu ikisi arasındaki tercih tamamen bize ait.İkincisi diyenler için başlangıç olarak çatışmanın gerisinde neler olduğunu anlama ve bunun için neler yapabileceğinize bakmak yeterli olacaktır.Bu uygulamayı sürekli yapmak isteyenlere ise nefes ve meditasyon tekniğini önerebilirim. Bu ikisi pozitif konsantrasyon geliştirmenize yardım olacak en güçlü tekniklerdendir.  Her Daim Sevgi ve IşıklaSibel KAVUNOĞLU 
Nefes ve Yaşam Koçu Sibel Kavunoğlu




2018-03-18
Geminin Kaptanı Kim Olsun?
 Çoğu zaman ben haklıyım sen haklısın, şeklinde tartışırız. Hatta bazen haksız olduğumuz halde haklı olduğumuzu savunuruz. Tanıdığımız bir kişi evimizi ziyarete gelse sevinçle karşılar, tanımadığımız bir kişi eve girse, “bu kim ya” diyerek polis çağırırız.  Farklı tarz tepkilerin ortaya çıkmasının sebebi “Korku” dur. Peki, korku kaynaklı duyguların kontrol edilmesi mümkün müdür?
“Mümkün değil, çok zor” diyenler mutlaka olacaktır. Haklısınız, korkular, bizi kontrol ederler. En iyi yöntem geminin kaptanı olmaktır.
Her zaman düşüncelere takılmak gerekmiyor, bazen de gelip geçmelerine izin vermek, onları sadece izlemek gerekiyor. Düşünceler sadece bir araç. Elektrik olmadan elektrik süpürgesi nasıl çalıştırılamıyorsa siz olmadığınız sürece düşünceler de olmayacaktır. Geminin kaptanı olmak isteyenler için öğrenilmesi gerekenler şunlardır; 
1- Mutluluğun kısa, acının uzun sürdüğüne inanmak yerine acının var olduğu ile mutluluğun geçici olduğu kabul edilmelidir. Bunun sağlayacak olan sabırdır. Başkalarına karşı sabır göstermekten çok kendimize karşı sabır göstermeye ihtiyacımız var. Çoğunlukla hatalarımızı görmekten kaçıyoruz. Örneğin, bulaşık yıkadığınız için kızmak çok yanlış. Çünkü bulaşık yıkamayı seçen sizsiniz. 
2- Etrafınızda hayvanların davranışlarını sergileyen insanlara rastlayabilirsiniz. Hayvansal davranışlar gösteren insanları püskürtmek adına onlarınkine benzer tepkiler gösteriyoruz. Ya da bu tür insanlara tepki göstermeyenlerle dalga geçerek yapılanların doğru olduğu mesajını veriyoruz. Durum böyle olunca sonuç değişmiyor, hatta daha da kalıcı hale gelebiliyor. Daha insanca davranabilmeliyiz.  Unutmayın, kendiniz yerine başkalarıyla ilgilendiğinizde çok güzel bir şey olur; acınızla ilgilenmemiş oluyorsunuz. 
3- Başka bir durumda ise şefkatli olmak yerine sürekli birilerin bize bir şey yapmasından korkuyoruz. Ağzımızdan çıkan sözlerin kaynağı düşünceler. Bu yüzden de düşünceler çok güçlüler. Düşüncenin gerisindeki motivasyon pozitif olduğunda hayatımız kurtulacak.
4- Bir de kendini sevme konusu var. Kendini sevmek, sahip olduklarımızla şükretmekle ilgilidir. Şükrettiğimiz süre daha anlamlı şeyler yaparız. Ve bu şekilde potansiyelimizi anlar, kısıtlanmamış oluruz. Bu konuda fillere ait bir hikâye var. Küçük fil yavruları doğduklarından itibaren bir yere bağlanırlar. Büyüdüklerinde bağlandıkları sopa ince de olsa da o sopadan uzaklaşamayacaklarına inanırlar. Kendilerini limitledikleri için potansiyellerini kullanamaz hale gelirler. 
Negatif enerjilerin yaptığı başka bir şey daha vardır. Acı çektiğimiz sürece var olduğumuza inanmak kolaylaşıyor. Bunun tam tersi şefkat de aynı görevi görebilir. Bu da yukarıdaki dört önemli konu olan pozitif motivasyon, kendini sevmek, sabır, şükretmek gibi konular üzerine odaklanmakla olacaktır.  Bugün hangisinden başlamak istersiniz?
Her Daim Sevgi ve Işıkla
Sibel KAVUNOĞLU
Kaynak: Ösel Paris’in Educating Heart ile ilgili yaptığı konuşma
Nefes ve Yaşam Koçu Sibel Kavunoğlu




2018-03-12
Dua, Tek Başına Yeterli Olur mu?
Bu dünyayı başkalarıyla paylaşmak zorundayız. Bu paylaşım her birimize birtakım sorumluluklar getiriyor. Örneğin bu dünyada daha uzun süreli yaşayabilmek için doğaya zarar vermemek, güvenliğimiz için diğer canlılara karşı şiddet uygulamamak, başkasının malını izinsiz almamak gibi, gibi… Zaten kanunlar da bu tarz sorumlulukları destekliyorlar. Örneğin birilerine şiddet uygulandığında ya da birilerinin malı izinsiz alındığında ceza veriliyor. Bir de ceza verilmediği halde suç potansiyeli taşıyan durumlar var. Bu durumlar yıllar içinde toplum tarafından o kadar çok benimsenmiş ki artık normal karşılanıyorlar.
 Cezai sonuç doğursun ya da doğurmasın bu tarz durumların motivasyonunu oluşturan öğeler arasında şefkate rastlanmıyor. Bu da bizi şöyle bir sonuca getiriyor. Her tür düşünce, hareket ve söylevler şefkat hissi olmadığı sürece cezai duruma dönüşme potansiyeli taşırlar. Bu tarz durumları birkaç örnek üzerinden giderek açıklamak istiyorum. 
 Eminim çevrenizdeki insanları kendinizden küçük görerek, aşağıladığınız zamanlar olmuştur. Örneğin, “Oğlum, benim de böyle zengin bir ailem olsaydı, ben de onun gibi olurdum. Aileden gelen parası olmasaydı o bir hiçti “ya da “onun xxx konuda iyi olması güzel ama ben xxx konuda ondan daha iyiyim” vb. gibi. Bu tarz konuşmaların kaynağı, zihinden gelir. Kıskançlık ve gururun ortaya çıkmasına sebep olurlar. Kıskançlık ve gurur aşırıya kaçtığında ayrımcılık ortaya çıkar. Ayrımcılık zihinsel bir rahatsızlıktır. Kimseye iyi gelmez. 
 Aslında her şey çok masumca başlamıştır. Yoldan çıkaran “Resim yapmak konusunda çok iyiyim galiba “dedirten, “ben, illa ben” sendromudur. Bu sendrom sadece bir söz söylettirmekle kalmaz, arkasından “Evet insanları güzel çizemeyebilirim, fakat doğa resimlerinde üstüme yok, evet, evet ben ondan daha iyiyim “dedirtir. Sonrasında ise söylettirdiklerini aksiyona çevrilmesi için sizi manipüle ederek sizinle aynı fikirde olmayan insanları, düşmanınız olarak görmenizi sağlar. O sizi manipüle edip zorlar siz de diğerlerini. Nihayetinde en sonunda etrafınızda resimlerinize bayılan insanlar oluşuverir.
 Bu sendroma son vermek ya da vermemek herkesin özgür iradesine bağlıdır. “Ben, illa ben” sendromuna neden son vereyim, haklarımı korumama yardımcı oluyor” diyorsanız tabii ki bu sizin bileceğiniz iştir. Fakat “ben, illa ben” sendromunun hayatınızdan kıskançlık ve gururu eksik etmeyeceğini de unutmayın. Zira “Ben illa ben” sendromu gündemde olduğu sürece diğerleri zarara uğramış gibi görünse de aslında kendi kendinize zarar vermiş olursunuz. 
 Yok ben bu sendroma son vermek istiyorum diyenlerdenseniz, önce başkalarına sözel ya da düşüncelerinizle zarar vermemeyi niyet etmekle başlayın. Tabii bu arada pozitif konsantrasyon geliştirmeyi de unutmayın. Pozitif konsantrasyon, ayrımcılığa sebep olacak söz ve düşünceler ortaya çıkmadan fark etmenize yardımcı olacaktır.
 Her gün takdir edilmek, beğenilmek adına kendimizi bir sürü karmaşa içine sokuyoruz. “Ben, illa ben” sendromu hayatınızda olduğu sürece barış için sadece dua etmek yeterli olmayacaktır. Dua ederken aynı zamanda şiddete de son vermeye niyet etmeli ve aksiyonlarınızı da bu doğrultuda almanız gerekir. Dua et fakat dua ettiğin şeyi yapmama çelişkili bir durumdur.    
 Her Daim Sevgi ve ışıkla
Sibel KAVUNOĞLU
 
Karşılaştığımız sorunları çözmeye çalışırken dua etmek güzeldir. Fakat şiddete son vermek ve barışı sağlamak bize bağlıdır. Barışı yaratmak bizim sorumluluğumuzdadır. Şiddete sebep olan hareket ve davranışlarda bulunmaya devam ettiğimiz sürece barış için dua etmek çelişkili olacaktır.... Dalai Lama
 
Nefes ve Yaşam Koçu Sibel Kavunoğlu




2018-03-04
Sizi En Çok Ne Kurtarır?
İlk defa dünyaya geldiğinizde güvenli ve sıcacık bir ortamdan, serin, ışık dolu bir ameliyathaneye gözlerinizi açtığınızda yaşadığınız travmayı saymazsak yaşam çok güzeldir. Birileri sürekli sizi koklayıp, sarmalar. Kıkırdamanızın bile özel bir çekim alanı vardır. Karşınıza çıkan insanların hemen gözdesi olursunuz. Etrafınızda, altınız açıldığında yanlışlıkla dışarıya çişinizi yapmış olsanız dahi sizi sevmeye devam edecek, sizin için yaşamını feda edecek bir sürü insan bulunur. Bebekken geçirdiğiniz günlerin tümü çok renklidir. O zaman ki hayatınıza bu rengi katan, her şeye kadir olan koşulsuz sevgidir
Büyümeye başladığınızda, sevgili büyükleriniz önemli bir plandan bahsetmeye başlarlar. Bu planın adı dünyaya hazırlanma planıdır. Travma yaratacak cinsten olduğu bilinse bile bu plan uygulanır. Amaç, sizi dış dünyadan korumaktır. Fiziksel büyümenin yanında iç gücünüzün de gelişeceği gerçeği göz ardı edilerek negatif enerjilerin gücünden faydalanılır. Bunun içinde çoğunlukla şu tarz komutlar verilir.
“Problemlerini tek başına çöz, bana gelme”,
“Çalışmazsan adam olamazsın”,
“Okulunu bitirmezsen bankta yaşayan evsiz insanlar gibi olursun, sana kimse iş vermez”,
 “Tembel insanlarla arkadaşlık etme, sende tembel olursun”
Koşulsuz sevgiyi deneyimlemek adına verilen tüm komutlara harfiyen uymaktan başka çareniz yoktur. Negatif enerjinin gücü tartışılmazdır. Sürekli korku ve endişeyle hareket eder, keyif almanızı sağlayacak olan eğlenmenin nasıl bir his olduğunu unutursunuz. Zamanla bir şeylere sahip olmaya o kadar çok zaman ayırırsınız ki olmaya vakit kalmaz. Dünyaya geliş sebebinizi, sevgiyi unutursunuz. Öyle ki beş duyunuz size sadece karmaşa ve savaşı göstermeye başlar. Elinizden geleni yapmış olsanız dahi bir türlü koşulsuz sevgiyi hissedemezsiniz.
Koşulsuz sevginin bebekken daha çok hissedilmesinin sebebi negatif enerjilerden bir haber olmanızdır. Dünyaya geldikten sonra bir ya da iki sene süresince negatif enerjiler olmaksızın deneyimlediğiniz koşulsuz sevgi bir ömre bedeldir.
Koşulsuz sevgi boş bir hayal değildir, her zaman bizimle olacaktır. Şimdilerde tüm sıkıntılara son verecek olan da odur. Fakat negatif enerjilerle o kadar çok haşır neşir oluruz ki onu hissetmek zorlaşır. Aslında koşulsuz sevgiyi hissetmek için kullandığımız metot yanlıştır. Yapılması gereken durmaktır. Bir şeylere sahip olmak yerine olmaya zaman ayırdığımızda koşulsuz sevgiyi tekrar hissedebiliriz. Sadece buna inanmak bile hayat kurtaracaktır.
Her Daim Sevgi ve Işıkla
Sibel KAVUNOĞLU
.. Daha Fazla Kazanmaktansa, Daha Fazlası Olmaya Talip ol!.. Oscar Romero
Nefes ve Yaşam Koçu Sibel Kavunoğlu




2018-02-24
Omuzlarınızdaki Yükler
Omuzlarımızın arkasında şeytan ve meleğin bulunduğu ve bizi sürekli yönlendirdikleri söylenir. Biri yoldan çıkartır, diğeri yolunuzu gösterir. Biri, mutlu olabilmek için kişinin önce kendisini düşünmesi gerektiğini ve mutluluğun az da olsa elini kana bulamakla ilgili olduğunu savunur. Diğer insanlar için en iyisini ancak ve ancak sizin bilebileceğinizi söyler. Diğerinin stratejisi ise çok farklıdır.  Mutlu olabilmek için kişinin kendisinden çok diğerlerini düşünmesi gerektiğini savunur, illa demokrasi der.
Aslında ikisinin de kendisine göre haklı sebepleri vardır. Örneğin melek, insanların iyiliğini düşünerek hareket ettiğiniz de diğer insanlarla olan savaşınızın sona ereceğini söylediğinde çok haklıdır. Çünkü çevrenizdeki insanlar mutlu oldukça negatife bulaşma olasılığınız azalacaktır. 
Şeytana gelince fazla ışığa maruz kalmış arınmamış bir bedenin zarar göreceğini bilir. Zira çok fazla alçak gönüllük, kibri de beraberinde getirecektir. Sürekli yardım etme isteği ve gereksiz fedakârlık kişinin kendi değerini unutmasına sebep olur. 
Tıpkı bir kalibrasyon aleti gibi ışık ve karanlık arasında dengede tutmaya çalışırlar. Belli bir seviyeye kadar arınmadıkça bu ikiliyi anlamak zordur.
Yapılacak en iyi şey bu ikiliyle fazla bütünleşmeden, yakın fakat bir o kadar uzak üçüncü bir taraf olarak var olabilmektir. Ayrıca fazla ışığın canımızı acıtmaması ya da insanlığımızı unutmamak için bol bol arınma çalışması, affetme ve tabii ki zihne çalışmak gerekir. Çünkü bu ikili sadece iki omzumuzda oturup tavsiyede bulunmazlar. Bedenin fiziksel, zihinsel ve duygusal ve ruhsal seviyelerinin içine yayılmışlardır. Sürekli bizi oraya buraya çekiştirerek zihnimizde karmaşa yaratırlar. Hah tamam artık bitti deriz. Onlar hayır kardeşim bitmedi derler. Zihinsel ve duygusal karmaşa, sağlığımızı etkiler. 
Ben bu ikiliyi bir gün niyetime uymayan insanlar ve olayları bırakmaya karar verdiğimde keşfettim. Şimdi aranızdan, şu ana kadar bir sürü istemediğim şeyi bıraktım fakat onları henüz fark edemedim diyenleriniz varsa şunları söyleyebilirim. Evet onları fark etmediniz çünkü sevdiğiniz şeyleri bırakırken onların artık size hizmet etmediğini ya da sözde onları istemediğiniz konusunda kendinizi ikna ettikten sonra bıraktınız. Kötülemeden kısaca onlara bxxxk atmadan bıraktığınızda bu ikilinin zihninize yaptıklarını daha kolay fark edersiniz. O an geldiğinde sizi çelişkilere sevk edecek güçleri kalmayacak. Zihniniz çok ama çok sakin olacaktır.
Her Daim Sevgi ve Işıkla
Sibel KAVUNOĞLU
Nefestr.com
Nefes ve Yaşam Koçu Sibel Kavunoğlu




2018-02-14
Gurur Kaynağınız Ne Olsun?

Nefes ve Yaşam Koçu Sibel Kavunoğlu




2018-02-05
Neden Bu Negatiflik?
Günün birinde kaybedeceğim diye üzülmeye hiç gerek yok. Steve Jobs, kanser rahatsızlığına yakalandığında bu konuyla ilgili şunları söylemiş.
 “Yaşamda büyük seçimler yapmamı sağlayan en önemli şey, yakın zamanda öleceğimi hatırlamaktı. Çünkü her şey beklentiler, gurur, başarısızlığa uğramak, itibar kaybetmekle ilgili. Sadece önemli olduğunu düşündüğünüz şey için yaşadığınızda her şey önemini yitiriyor. Eninde sonunda öleceğimi bilmek, kaybedecek bir şeyim olduğuna dair düşünce tuzağından kendimi sakınmamı sağladı. Şu an zaten çıplaksınız. Bu yüzden kalbinizi izlememek için bir sebebiniz yok” . Evet, kalbimizi izlemekten başka çare yok. Tıpkı yeni doğmuş bir bebeğin etrafındakileri keşfetmeye çalışırken ki çabası, bakışları, merakında olduğu gibi kalbimizi izlemeliyiz. Kalp hayatı, sevgiyi temsil eder.  
Bilge kişi olmaya gerek yok, çevremizde var olan her şey sevgi adına olur. Biraz daha fazla sevilmek için kıskançlık, hırs, kaygı ve endişe ortaya çıkar. Sevgiyi bulduğumuzda ise kaybetme korkusu başlar. Sevilmeyi başardığımızda ise sevgi konusunda odaklanmadığımız diğer kişiler üzülürler. Bazıları sevginin acı verdiğine inanır. Acıtan sevgi değildir aslında. Bağımlılık acıtır. Hayatımızda var olan insanlarla ilişkimizin biteceğini düşünerek acı yaratırız.  
Daha iyi eğitim almak için yüksek meblağlar ödediğimiz okullara gidiyoruz. Eğitimi tamamlayabilmek için bazılarımız borç almak zorunda kalıyor. Okul bitiyor, ailemize olan borcumuzu ödemek için çok çalışıyoruz. Bu ve benzeri bir sürü sorun var bu dünyada. 
Mevcut eğitim sisteminde öğretilen bir sürü şey var. Fakat dünyanın negatif tarafı ile nasıl geçineceğimiz konusunda bilgi verilmiyor. Mutlu olmak varken neden bu negatiflik?  Bu konuda gerçek bir hikâyeyi paylaşmak istiyorum. Bir aile varmış. Çocuklarına büyük destek vermişler. Ne isterse onu yapmışlar. Çocuk ise onlarla ilgili sadece bir şeyi hatırlıyormuş. Bir gün yanağına atılan tokadı. Diğer pozitif her şeyi bir kenara bırakmış.  
Fizikken rahatsızlandığımızda bedenimizi çok iyi tanıyamadığımız için doktora gideriz. Fakat kalp için bunu yapmak aklımıza gelmez. Negatife bulaşmamak için kendimizi eğitmenin bir yolunu bulmak gerekiyor. İç altınımızı (bu konuda bilgi bir önceki yazımda yer alıyor) arttırmak, uyumu ve dengeyi yakalamak için sahip olduklarımızı farkına varmalı ve onları paylaşmalıyız. Ne kadar çok paylaşırsak o kadar çoğalır. 
Bence bunu denemeye değer!
Her Daim Sevgi ve Işıkla
Sibel KAVUNOGLU
Nefestr.com
Nefes ve Yaşam Koçu Sibel Kavunoğlu




2018-01-28
Kalbi Eğitmek Mümkün mü?
 Şehrin birinde bir kadın ve onun genç oğlu yaşarmış. Çete savaşları sırasında kadının oğlu, başka bir çocuk tarafından öldürülmüş. Mahkemede ölen çocuğun annesi katil olan çocuğa “seni günün birinde öldüreceğim” diyerek mahkemeyi terk etmiş. Hapiste kaldığı sürece katil olan çocuğu ne ailesi ne de bağlı olduğu çete üyeleri ziyaret etmiş. Ziyaret eden tek kişi varmış. O da ölen çocuğun annesi. Ölen çocuğun annesi, katil çocuğun cezası bitince onu evlat edinmiş. Eve geldiklerinde ona ölen çocuğunun odasını vermiş. Birlikte yaşamaya başlamışlar. Günün birinde, kadın çocuğa, “mahkeme sırasında seni öldürmekle ilgili bir şeyler söylemiştim. Söylediğim gibi sen öldün, artık başka bir insansın” demiş.
 Affetmek bir insanın sahip olabileceği en mükemmel şey. Bazı kitaplar başkasını affetmenin kendimizi affetmekle ilgili olduğunu söylüyorlar. Ben de bu görüşe katılıyorum. Laf olsun diye değil de kalpten gelen bir affetme, insanı çok rahatlatır. Kalpten bir affetme olduğunda nasıl uzun süren yoğun bir ağlamadan sonra insan kendisini çok rahatlamış hisseder işte böyle bir his beliriverir içinizde. Affedemediğiniz o olay artık eskisi gibi kafanızı kurcalamaz. Ve böylece onun için özel enerji alanı tutmanıza gerek kalmaz. Kendinizi özgürleşmiş ve tam hissedersiniz. 
Herhangi bir şey sebebiyle kendinizi affedemediğiniz de, üzüntü, keder, suçluluk önce kendinizi sonra da çevrenizdekilere zarar vermekle sonuçlanır. Başkalarını affedemiyorsanız kendinizi affedememenizden kaynaklanıyordur. Kendinizi affetmek yaşadığınız tatsız deneyimden bir şeyler öğrenmek ve yolunuza devam etmekle ilgilidir. Başkasını affetmek ise şefkat duymakla, karşınızdakinin acılarından kurtulmasını dilemekle ilgilidir.
Kısaca içimizde tatmini bulamazsak dışarıda tatmin olmak mümkün olmayacaktır. Bilge bir kişi, sohbetlerinden birinde iki tür altın olduğundan bahsetmiş ve şöyle devam etmiş. Bu altınlardan birisi içerideki diğeri de dışarıdaki altındır. Dışarıdaki altına sahip olmak için çok çalışırız. Büyük bir altına sahip olmak için ortaya altın koymak yani çok çalışmak gerekir. Hayatımızın çoğu dışarıdaki altına sahip olmak için geçiyor.  Öldüğünüzde sahip olduğunuz altınlar sizi terk edecekler ya da siz onları terk edeceksiniz.
İçerideki altın da ise ona ne kadar verirsen o da sana aynısı verir. İçimizdeki altının ortaya çıkması affetmekle ilgilidir. Herhangi bir şey olduğunda affedip affetmemekle ilgilenmek yerine deneyimden öğrenmeyi seçmek bizi daha şefkatli yapacaktır. Bu şekilde yavaş yavaş kalbimizi eğitmeye başlarız. Kalbi eğitmeyi de bizden başka kimse yapamaz. Eğitimlerimiz sırasında bu konudan hiç bahsedilmez. Çünkü özgürlük ve sevgi isteğe bağlıdır. Yani sadece sizin bileceğiniz bir iştir.  Zorla özgürlük ve sevgi öğretilmez. Aksi durumda o başka bir şey olacaktır!
 Her daim Sevgi ve Işıkla
Sibel Kavunoğlu
Nefestr.com
 Kaynak: Ösel Paris’in Educating Heart ile ilgili yaptığı konuşma
Nefes ve Yaşam Koçu Sibel Kavunoğlu




2018-01-18
Hayat Kurtaran Bakış Açısı!
Her sabah uyanıp güne başladığımızda gerçekle olan savaşımıza da başlamış oluruz. Ne kadar güçlü ne kadar becerikli ne kadar zeki olursak olalım gerçekle olan savaşımızda kaybeden taraf hep biz oluruz. Bu savaşa son vermenin bir yolu da bakış açınızı değiştirmekten geçiyor. Gerçekle olan savaşınızda sizi huzura kavuşturacak bir bakış açısı önerim var. Bu bakış açısı özetle şöyle;
Evrendeki bir şey ancak başka bir şeyin varlığıyla var olabilir. Örneğin su elementinin akan yapısını görünür hale getiren kaya, kum gibi katı şeylerden meydana gelen toprak elementidir. İçerisinde suyu tutan bir yapı olmasaydı şu an bildiğimiz anlamda su olmayacaktı. Başka bir örnekte ise, ışık ancak karanlığın varlığı ile görünür hale gelir. Karanlık olmasaydı sadece aydınlık olacak, ışık diye bir oluşum olmayacaktı.
Bu ikili durumlar daha başka bir çok değişik şekillerde sürekli olarak hayatımızı etkilerler. Mesela boyu 1.65m olduğundan dolayı ıstırap çeken bir kişi, boyu 1.60m olan bir kişiyle yan yana geldiğinde mutlu, boyu 1.70m olan bir kişiyle yan yana geldiğinde ise mutsuz olur. Halbuki kimin yanında olduğundan bağımsız her zaman aynı insan olacaktır.
Aynı şekilde başarı söz konusu olduğunda, başarısızlığın da var olması gerekir. Ya da bir şeyleri hak ettiğinizde, başka bir şeyleri geride bırakılması gerekecektir. “Olmaz! ben sadece başarıyı istiyorum, her şeye birden sahip olmak ve hak etmek istiyorum’ dediğinizde mutsuzluk kaçınılmaz olacaktır. Şu an çok başarılı ve popülerseniz, başarınızı diğer insanların başarısızlıkları ile geçmişteki başarısızlıklarınıza borçlusunuz. Etrafınızdaki insanlar bu anlamda başarısızlıklarıyla sizin başarınıza katkıda bulunurlar. Belki de şükrederken başarısız insanlarla geçmişteki başarısızlıkları da hatırlamak gerekir.
Başarıyı tatmak için başarısızlık, mutluluğu tatmak için mutsuzluk, korkuyu hissetmemek için sevgi, acıyı çekmemek için şefkatin de var olması gerekir. İşte bu yüzden de her şeyin birbirine bağlı olduğunu yani birbirini tamamladığını hatırlamak çok önemlidir. Aksi takdirde gerçekle savaşımız devam edecektir. 
Her zaman bizden daha mutlu, daha varlıklı, daha başarılı, daha akıllı, daha uzun boylu insanlar olabileceği gibi bizden daha mutsuz, daha fakir, daha başarısız, zeki olmayan, daha kısa boylu insanlar da olacaktır. Hepsi de en iyisini bulabilmemiz için varlar. En iyisi, mutlulukla mutsuzluk arasında bir yerde durup mutluluğu da mutsuzluğu da normal karşılamaktır.  İşte bu bakış açısı hayat kurtaran bir bakış açısıdır.
Şu sıralar yaşamınızda size ıstırap çektiren bir şeyler varsa, bu ikili durumu göz ardı edip etmediğinize bakmak size en iyi gelecek şeylerden biri olabilir! Kim bilir? 
Her Daim Sevgi ve Işıkla
Nefestr.com
Sibel KAVUNOĞLU
 
Nefes ve Yaşam Koçu Sibel Kavunoğlu




2018-01-10
Acıma, Acınacak Hale Gelirsin
 Yaşanmış bir hikâye ile yazıma başlamak istiyorum. Kariyerinde başarılı, varlıklı Amerikalı Dan, sevgilisi tarafından terk edilince aşk acısına son vermek amacıyla işine ara verir ve Dharamshala’ya gider. Dharamshala, Hindistan’ın Himalayalar bölgesinde olan, Tibetlilerin iltica ettikleri bir şehirdir. Holiness Dalailama’da burada yaşamaktadır. Bu şehre gelen herkes kendisini evindeymiş gibi hisseder. Dan, ülkelerinde yaşanan talihsiz olaylara rağmen mutlu olabilen, zamanlarının çoğunu dua ederek ve çok çalışarak geçiren bu insanları görünce onlar için bir şeyler yapmak istemiş. Ve karşılaştığı bir Tibetliye, maddi açıdan nasıl yardım edebileceğini sormuş.  Tibetli, Dan’e şöyle yanıt vermiş. “Bizim parasal yardıma ihtiyacımız yok, bize İngilizce öğret, mühendislik bilgilerini paylaş ki öğrendiklerimizle ayakta durabilelim”.  Dan’ın acılarını dindirmek için geçici çözüm önerisini ret ederek, yeteneklerini geliştirmeleri konusunda destek vermesini istemeleri çok bilgece olmuş. Çünkü Dan bu sayede aşk acısını dindirerek kendine başka bir sevgili yapmış. Tibetliler de acılarına kesin çözüm getirme yolunu seçerek gerçek mutluluk yolunda ilerlemeyi seçmişler.
 Her insan kendi arzu ettiği zaman ve şekilde acısına çare bulur. Bazıları acılarını son vermek için bilgece seçimler yaparlar. Bazıları da kafasına göre takılarak daha fazla acı çeker. Mesela başkalarına yardım etmek söz konusu olduğunda, çoğunuzun önce birçok tavsiyede bulunmayı seçtiğinizden eminim. Çevrenizde acınacak halde olduğunu düşündüğünüz kişilerin (evsizler, mültecileri vb. gibileri kast etmiyorum) ortak bir noktaları vardır. Tavsiyelerinizi dinler gibi gözükseler de arkanızı döner dönmez kendi bildiklerini okurlar. Hatta kendi elleriyle yarattıkları dramalarının içine ettiğiniz için mümkün olan en kısa zamanda sizden uzaklaşırlar. Bunu yaparken de sizi incitecek seçimler yapma potansiyelleri fazladır. Sonuç; Kendinizi çaresiz hissedersiniz. “Acıma, acınacak hale gelirsin” sözü tam bu duruma uygundur.
 Aynı söz, kendinize acıdığınız durumlar için de geçerlidir. Tatsız bir durumla karşılaştığınızda, olanları, kişiliğinizle özdeştirir. Önce hayal kırıklılığı ve kızgınlık, sonrasında ise çaresiz hissedersiniz. Kendinize acımaya başlarsınız. Kendinize acıdığınızda ise bir süre sonra acınacak hale gelirsiniz. Önce kendi gözünüzdeki değeriniz düşer. Değeriniz düştüğünde sahip olduklarınıza şükretmemeye başlarsınız. Bu da sizi sevgiden uzaklaşırsınız. Depresyona girer, rahat nefes alamaz hale gelirsiniz. Böyle bir durumda, yaşamınıza yeni insanları almak güçleşir. İçinizdeki duygular ortaya çıkmak için insanları yargılamanız için sizi zorlar. Bir de bakmışsınız, acımasız bir insan haline gelmişsiniz. Yaşamınız merhamet ve güvenden yoksun bir hale gelir. 
 Acılarınıza son vermek için kendinize ve başkalarına acımayı bırakmaktan başka çareniz yok.  “Acımasız” lığa karşı en güçlü silahlarınız şükretmek, başkalarının acılarından kurtulup mutlu olmalarını dilemek, geçici çözümleri bir an evvel bırakmaya niyet etmektir. Egonuz mutlaka aksini söyleyecektir. Bu konuda çok başarılıdır. Fakat bir o kadar da gerçeklerden uzak yaşar. İnsanları yargılayan da şefkat gösteren de sizsiniz. Hangisini seçeceğiniz ise sizin bileceğiniz bir iştir. 
 Her Daim Sevgi ve Işıkla
Nefestr.com
Sibel KAVUNOĞLU
 
Nefes ve Yaşam Koçu Sibel Kavunoğlu




2017-12-31
Yeni Yıl Hazırlık-3: Acı İle İlgili Bakış Açınızı Gözden Geçirin
 Yeni yıl hazırlıklarının sonuna geldik. Yeni yıl hazırlık-1 başlıklı yazımda mutlu bir hayat için nasıl düşünebileceğimiz, nasıl davranabileceğimiz, diğerleriyle nasıl iletişimde bulunabileceğimiz, yaşama nasıl anlam verebileceğimizle, yeni yıl hazırlık-2 başlıklı olanda ise kalpten bir niyet yaratmakla ilgili bir şeyler yazmıştım.  Bugünkü yazımda acı çekmeyi tersine çevirmenize yardım olacak bir konudan bahsetmek istiyorum. 
Yaşadığımız sürece her ne yaparsak yapalım acı çekmeye mahkumuz. Mesela herhangi bir şeyi seçtiğimiz anda, diğerini seçmediğiniz için acı çekiyoruz. Seçmiş olduklarımızın ileride aynı mutluluğu vermeyeceğini bildiğimiz halde seçmediğimiz şeyler için kendimizi suçluyoruz. Başka bir örnekte; hayalimizdeki arabaya sahip olduğumuzda yeni araç kokusunu hissetmek, müzik dinleyerek yol almak vb. gibi araçla ilgili her şey son derece keyif verir. Kaza yaptığımızda ya da arabanın bakım zamanı geldiğinde acı ortaya çıkar. Aracı bakıma kimin götüreceği başlı başına bir sorundur. Araç bakımdan çıktığında ise bakım faturası sıkıntı yaratır. Bir diğer örnekte ise; çok severek satın aldığınız elbise çıkartılması zor bir lekeyle size veda edebilir. Bir daha hiç giyemeyeceğiniz bir elbisenin taksitlerini ödemek zamanla sinir bozucu bir hal alır. 
Tüm bu örneklerden şu sonuç çıkar. Seçimlerimiz bizi mutlu etmekten çok kendimizi suçlamamıza ve daha çok acı çekmemize sebep olurlar. Bu sonuç zengini, fakiri, çocuğu, yetişkini herkes için geçerlidir. Bu dünyada sürekli olarak mutluluk verecek bir şeye rastlamak imkânsız. Bu gerçeği en derinden bildiğimiz halde acı çekmemek için çevremizdeki insanlardan nefret eder, sürekli tilkivari planlar yapar, hatta hayallerimizden vazgeçeriz. Öyle ki dinlenmeye zaman kalmaz. Bu da fiziksel, zihinsel ve ruhsal acıya sebep olur. Bu döngü doğduğumuzdan ölüm anımıza kadar var olan değişmeyecek bir döngüdür. Gerçeği değiştirmek ne kadar imkansızsa acıdan kaçmak da imkansızdır. 
Kısaca acıların sonu gelmeyecektir. Bu nasıl bir yeni yıl mesajı diyorsanız. Size şöyle söyleyeyim, hayatınızın her anında acı var olduğunu kabul ettiğinizde  yani “acı çekmemek” konusuna tutunmaya son verdiğinizde hissedeceğiniz rahatlık yeni yılda sizi daha mutlu bir insan yapabilir. İsterseniz şimdi bitmek tükenmek bilmeyen acıdan kaçma bağımlılığının azalması ya da yok olması durumunda hayatınızın nasıl olacağını hayal edin. Sadece hayali bile sizi rahatlatacaktır.
2018 yılı hepimize uğurlu gelsin...
 Her Daim Sevgi ve Işıkla
Sibel Kavunoğlu
Nefes ve Yaşam Koçu Sibel Kavunoğlu




2017-12-24
Yeni Yıla Hazırlık 2: Kalpten Gelen Bir Niyet İçin Çağrı
Yaşam enerjimiz sürekli yüksek seviye de kalsaydı. Değişmeseydi ne kadar güzel olurdu. İsterseniz şöyle bir geçmişe gidin. Ve yaşam enerjinizin yüksek olduğu bir anı hatırlayın. O anda içerisindeyken endişe, kaygı, korku dolu düşünceler etkili olabildi mi? Tabii ki hayır! İşte sırf bu yüzden de yaşam enerjimizi yükseltmek çok önemli.
Ben enerjimi yükseltmek için nefes yaparım, fırsat buldukça da inzivaya giderim. İnzivadayken kafam tamamen boşalır. Tabii ki zihnimde bazı negatif düşünceler olur. Fakat hiç birisi beni negatife yönlendirecek güce sahip değildir. Ekim ayında aynı amaçla Tibetli bir Lama (öğretmen) tarafından idare edilen Budist manastıra gittim. Manastırdaki rahiplerin çoğu da çocuktu. Geçinme zorluğu yaşayan aileler, karınları doysun, iyi eğitim alsınlar diye çocuklarını bu manastıra bırakmışlar. Çocuklara burada hem çok iyi bakılıyorlar hem de iyi bir kalbe sahip olmanın yolu gösteriliyor. 
Çocuklar tüm insanlığın mutlu olması, herkesin acılarından ve acılarının sebeplerinden özgürleşmeleri, neşe, coşkunun hayatlarından eksik olmaması, ayrımcılığın sona ermesi için çağrıda bulunarak günlerine başlıyorlar. Okuma yazma derslerinin yanında yaşarken acı, öfke, kıskançlık, gurur ve şüpheyi nasıl yönetebileceklerini öğreniyorlar. Bunun için de öfke, kıskançlık, şüphe, pişmanlık, gurur vb. gibileri alt edebilmek için 84.000 değişik öğreti üzerinde çalışıyorlar. Kısaca, dünyanınbir yerinde sizin mutlu olmanız, acı çekmemeniz için evrene çağrılar yapan insanlar var.  
Çocukların bu durumunu görünce insanın aklına şöyle bir şey geliyor. Felaket habercilerinin söyledikleri gibi ümitsiz durumda değiliz. Hala iyi şeyler yapma iç güdüsüne sahip insanlar var bu gezegende. Tıpkı o çocukların yaptığı gibi bizler de yeni yılda başkalarının mutlu olması için çağrıda bulunabiliriz. Bu çağrıları daha da güçlendirmek için fiziksel, sözel ya da zihinsel olarak acımasız olmaya son verebiliriz. Çünkü dedikodu yaparak, insanları tersleyerek, kötü sözler söyleyerek, yalan konuşarak sözel olarak, insanlar hakkında kötü düşünerek zihinsel olarak başta kendimize olmak üzere diğerlerine karşı son derece acımasız olabiliyoruz.
Geçmişte hepimiz çocuktuk. Daha kısıtlı imkanlarımız olduğu halde acımasız olmadık. Şimdilerde daha geniş imkanlara sahibiz. Acımasız olmamayı başarmak daha kolay. Bunun için de gerekli olan; “Kalpten Gelen Bir Niyet”. Dilerseniz 2018 yılı boyunca tıpkı küçük rahipler gibi tüm insanların mutluluğu için çağrıda bulunabilir ve acımasız olmamayı dileyebiliriz.
“Tüm canlılar acılarından ve acıların sebeplerinden kurtulsunlar, 
Tüm canlılar mutlu olsunlar ve nasıl mutlu olabileceklerini bilsinler
Hayatlarından neşenin eksik olmasın, tüm canlılar ayrımcılıktan özgürleşsinler
Bunu sağlamak için fiziksel, zihinsel ve sözel olarak acımasız olmamaya niyet ediyorum”
Dilerseniz: Bu çağrıyı her gün üç defa tekrarladıktan sonra bir ya da iki dakika kadar tüm bunların gerçekleşmesi durumunda sizin ve diğerlerinin hayatının nasıl bir hale geleceğini düşünün. Bu çağrının gerçekleşmesi durumunda bugünlerde sizi en çok rahatsız eden şeylerin nasıl etkileneceğine bakın. 
Her Daim Sevgi ve Işıkla
Nefestr.com
Sibel KAVUNOĞLU. 
Nefes ve Yaşam Koçu Sibel Kavunoğlu




2017-12-15
Yeni Yıla Hazırlık 1: Nasıl Bir Tarzım Olsun!
Çevremizdekilerin farklı yönlerini dile getirirken akıl vermeye, fikir yürütmeye hatta insanların işine karışmaya bayılırız. Aklımızdan geçenleri çok dinlemeden, araştırmadan nasıl görüyorsak ne düşünüyorsak ne hissediyorsak öylece ifade ederiz. Çorbanın tuzu olmak güzeldir. Fakat tuzun dozu kaçtığında çorba içilmez hale gelir. Siz de çekilmez!
Ne çorbadan ne de tuzdan haberi olmayanlar böyle durumlarda. “Bu insanlar durup dururken neden hayatımdan çıkıyorlar, anlamıyorum, ben gerçekleri söylüyorum, söylemesem, neler olduğunu anlamayacaklar. Gerçeği söyleyeni dokuz köyden kovarlarmış, kendileri bilir” dese de gerçek gerçek hiç de onun düşündüğü gibi değildir. Bu tür insanlar, insanlara yol göstermekten çok köşeye sıkıştırmaya meyillidirler. Bu tarzı benimseyenler, tıpkı kendileri gibi diğerlerinin de düşüncesiz olduğuna inanırlar. Paylaşacak o kadar çok fikri vardır ki paylaşmaktan kendisine bakacak zamanı kalmaz.
Geçmişte, bende hayatımdan çıkan insanların sayısını dikkate almadan, kendimi sürekli haklı bulurdum. Şimdilerde ise çevremdekilerin farklı yönlerine bakıp onları dile getirmek yerine, onları hayatımda nelere bakmam gerektiğinin habercisi olarak görüyorum. Gördüklerimle ilgili neler yapabileceğime bakıyorum. Kısaca sloganım; Az laf, çok iş. Bunu yapmanın çok kolay olmadığının farkındayım. Fakat yine de umudumu kaybetmiyorum. Biliyorum ki bilinen yöntemler hiç kimseyi mutluluk vermiyor. Zengini, fakiri, eğitimlisi, eğitimsizi de aynı dertten mustarip. Denenmeyeni denemeye ihtiyacımız var.
Başlangıç olarak gelecek olan 2018 yılında nasıl düşüneceğimizi, nasıl davranacağımızı, diğerleriyle nasıl iletişimde bulunacağımızı, yaşamı nasıl anlamlandıracağımızı netleştirebilirsiniz. Şu aralar ilgilendiğim “Yaşam için 16 kural “ konseptinden size öneriler;  
Nasıl Düşünebiliriz? 
Tevazu (Kendi bakış açımızdan ve çıkarlarımızdan öteye geçerek)kibarca, sabırlı, hoşnut, kendiniz ve başkalarının başarılarından sevinç duyarak;
Nasıl Davranmalıyız? 
Nazik, Dürüst, Samimi, Etik
Başkalarıyla nasıl ilişki kurabilirim?
Saygılı, Affedici, Şükrederek, Sadık
Nasıl Anlam Bulurum?
Kalpten Niyetle, Prensiplerle, Hizmet vererek, Cesaretle
Hadi 2018 yılı için bugünden kendinize biraz zaman ayırın. Yukarıdakilerin hayatınızda olup olmadığına bakın. Düşünürken, davranırken, başkalarıyla ilişki kurarken, yaşamınıza anlam verirken neler yapabileceğinizi netleştirin…
Unutmayın, mutluluğu getirecek ola,n yukarıdakileri her gerçekleştirdiğinizde zihnin ulaştığı seviye olacaktır.  Zihnin tarzı nasıl bir insan olduğunuzu belirleyendir!
Her Daim Sevgi ve ışıkla
Sibel KAVUNOĞLU
Nefestr.com
 
Kaynak: Hayat için 16 kural /16 guidelines for life
Nefes ve Yaşam Koçu Sibel Kavunoğlu




2017-12-06
Düşmanını İyi Tanı!
Hayatımıza hükmeden bir sürü düşman var. Hayatımıza hükmeden düşmanlar iç ve dış olmak üzere iki grupta toplanırlar. Bu iki grup arasındaki tek benzerlik kaynaklarının aynı olmasıdır. Dışarıdaki düşmanlar, içeridekiler tarafından yaratılırlar ve biz bu durumu dikkate almadan yaşantımızı sürdürüyoruz. İşin kötüsü bu durum asırlardır böyle devam ediyor.
Öfke, gurur, kıskançlık, nefret içerideki düşmanlardır. İçerideki düşmanlar, çevrenize ve etrafınızdakilere verdiğiniz anlama göre değişerek hayatınızı yönetirler.  Hatta bazen onları kendimizi korumak için kullanırız. Örneğin, gurur; kendinizi çaresiz hissettiğiniz anlarda ilaç gibi gelir. Gururun sahip olduklarınızı ya da yeteneklerinizi hatırlatmada üstüne yoktur. Kendinizle gurur duymaya başladığınızda çaresizlik duygusu da yok olur. Gurur sınırlarını aştığında, insanları küçük görme ve “ben, sadece ben” hali etkin olur. Kıskançlık başlar. Beklentiler artar. Beklentiler arttıkça da başka bir iç düşman olan öfke ortaya çıkar. Öfke ortaya çıktığında sadece insanlar değil, siz de kendinizden uzaklaşırsınız. Etrafınızdaki insan sayısı azaldığında terk edilmişlik hissi, ortaya çıkar. Kendinizden uzaklaştığınızda ise içerideki düşmanların alt edecek tek güç olan iç güzelliklerinizi terk etmiş olursunuz. Tüm bunlar çaresizlik hissini ortaya çıkartır. Bir duygunun yükselişi, hayatınıza mutluluk getirirken aynı duygunun belli bir doygunluk seviyesine ulaşması mutsuzluk getirebilir. Tek bir mutsuzluk hali, iç düşmanların harekete geçmesi için yeterlidir. Bu döngü herkes için aynıdır. Geçici mutluluklarla kendimizi avutmaya devam ettiğimiz sürece hayatımızı negatif enerjiler üzerine oturtturmuş olacağız ki bunun hiç kimseye faydası yok. 
Bence evrende her şeyin mükemmel bir kurgu içinde olduğuna inanmamız gerekiyor. Hiçbir zaman çaresiz olmadık, çaresiz de kalmayacağız. İç düşmanlar ancak çaresiz olduğumuzu düşündüğümüzde, mutsuz olduğumuza inandığımızda ortaya çıkarlar. İç düşmanların gücünün azalması iç güzelliklerin güçlendirilmesine bağlıdır. Sevgi, şefkat, neşe, huzur iç güzelliklerdendir. İçeride nasıl gurur, çaresizlik, kıskançlık, öfke varsa onlar da vardır. Sürekli dış düşmanlardan kurtulmaya çalışmaktan iç güzellikleri biriktirmek için zaman kalmaz. Çoğumuz dış düşmanlardan kurtulma arzusuna bağımlıyız. Ne yazık ki bu bağımlılığı besleyenler, içerideki düşmanlar.
Tabii bir de doğduğumuz günden itibaren, dış düşmanlarla nasıl başa çıkabileceğimiz ile iç güzellikleri nasıl güçlendireceğimiz konusunda eğitilmediğimiz gerçeği var. Şimdiye kadar olanları bir kenara bırakıp, iç güzelliklerin dış düşmanların alt etmede kesin çözüm olacağına inanmak gerekiyor.
Bu çok basit durumu fark etmenin neden bu kadar zor olduğunu bilmiyorum ama bu konuda bildiğim tek bir şey var.  O da iç düşmanlar, zehirden bile güçlü. Zehir içince ölüp, gideriz. Acılar son bulur. Fakat içimizdeki düşmanlar her gün canımızı acıtırlar… İyisi mi siz, siz olun düşmanınızı iyi tanıyın
 
Her Daim Sevgi ve Işıkla
Sibel KAVUNOĞLU
Nefestr.com
 
Nefes ve Yaşam Koçu Sibel Kavunoğlu




2017-11-26
Yalnızlığınızı Nasıl Tanımlarsınız?
 Hayatımızda bir sürü insan olsa da bir şeyler ters gittiğinde, desteklenmediğimize inandığımızda ya da bir şeylerin sonuna geldiğimizde yalnızlık hissi kapımızı çalar. Sırf yalnızlık hissi geldi diye yalnız olduğuna kanaat getirmiş bir sürü insan vardır. Bugünkü yazımda “Yalnızlık“la ilgili bir şeyler yazdım. Bakalım yazdıklarıma katılacak mısınız?
Tüm bu bilgiler kafanıza yattıysa, yalnızlığa verdiğiniz anlamı gözden geçirin. Sevilmediğinizi, istenmediğinizi düşündüğünüzde yalnızlığın hiç de zihninizde canlandırdığınız gibi bir şey olmadığını kendinize hatırlatın. Bir şeyler bitiyorsa başka bir şeylerin kapıda beklediğini unutmayın. Toplumda nasıl göründüğünüzden çok, gerçekte kim olduğunuzla ilgilenin. Yalnızlıkla birleştirdiğiniz hikayeniz sizi belirlemesin. İlla hikayem olsun diyorsanız, en azından şunları yapın ki kendinizi yalnız hissetmeyin.          1-    Negatif davranışları bir kenara bırakın.          2-    Herkes için doğru olan olumlu hareketler yapın          3-    Diğerlerine yardım edin.Her Daim Sevgi ve IşıklaSibel KAVUNOĞLUnefestr.com
Nefes ve Yaşam Koçu Sibel Kavunoğlu




2017-11-16
Her Ne Oluyorsa Sebebi Kendinde Ara!
Teninin rengi, konuştuğu dil, eğitim ve ekonomik durumu ne olursa olsun bu dünyada yaşayan her insan özünde aynıdır. Afrikalı, Asyalı ya da Avrupalı da olsa, tüm insanlar aynı şeyleri hissedip, aynı şeylerden korkarlar. Örneğin, çocuğu acı çeken her insanın içi yanar. Dünyanın neresinden olursa olsun tüm insanlar mümkün olsa, çocuklarının çektiği acıyı kendi mutluluğu ile değişmek ister. Sevgi ve şefkat uyandığında her insan benzer reaksiyonları gösterir.
 Dünyada yaşayan her insan tıpkı sevgi ve şefkat duygusunda olduğu gibi mutlu ve başarılı olmayı da çok ister ve bu amacını gerçekleştirmek için ne gerekiyorsa yapar. Korkular da aynıdır. Ten renginden, konuşulan dilden bağımsız her insan hayatının belirli dönemlerinde ölüm, yaşlanma, yalnızlık korkularıyla karşı karşıya gelir. Bu üç korkunun dışında kalan korkuların çoğunluğu bu üç korkudan kaynaklanırlar. 
Korkularına çare bulmak isteyen insanlar, ne kadar iyi niyetli olsalar da birbiriyle kıyasıya yarışırlar. Bu yarışlar sayesinde yeni ekonomiler oluşmuştur. Mesela, yaşlanma korkusunu yok etmek adına özel ürünlerle birlikte operasyon teknikleri geliştirilmektedir. Ölümü geciktirmek adına sağlıklı ürünler üretilmektedir.  Dünyanın dört bir yanında yaşayan bilim adamları ölümcül hastalıklara çare bulmak için gecelerini gündüzlerine katmaktadır. Oluşturulan yeni ekonomiler sadece ekonominin yaratıldığı ülkeye değil, tüm insanlığa hizmet etmektedir. Hatta biraz daha ileriye gidecek olursak, yaratılan bu ekonomileri korumak için yeni ekonomiler ortaya çıkmıştır. Şu an elimde objektif değerler olmasa da kanımca koruma ekonomilerinin payı acıyı dindirmek için yaratılmış olanlardan daha fazladır. Tüm bu ekonomiler kısa vadede acıları dindirse de ölüm ve yaşlılık gibi kaçınılmaza çare bulamamaktadır. Aksine yeni acıların ortaya çıkmasına sebep olmaktadır. 
Eğitimli ya da eğitimsiz olmasından bağımsız her insan hedefe ulaştığında yola çıkış sebeplerini unutmaktadır. Bu gerçeğin farkında olanlar dahi maalesef bu savaşın içinde yer almaktadır.
Tüm bu yazdıklarımdan ne mi çıkar? 
Konuştuğumuz dilden, sahip olduğumuz ırktan, tenimizin renginden bağımsız olarak birbirimizi yargılamak yerine sevmeye çalışmak daha akıllıca olacaktır. Çünkü;
- sevmek söz konusu olduğunda, 
- korkular söz konusu olduğunda, 
- çaresizlik söz konusu olduğunda, 
- acılar söz konusu olduğunda 
aramızda kan bağı olmasa da hep ama hep aynı şeyleri yapıyoruz. Birileri size karşı kötü bir şey yapmış olabilir. Her neler olduysa iki tarafın da hissettikleri birbirinin aynıdır. Bırakın ne yaptıysa kendisinde kalsın, siz de kalmasın. Siz de kaldığında öfke, endişe ve çaresizlik hissi sizi yakıp kavuracak. 
 Nasıl isek öyle yönetiliriz. Ne yaparsak yapalım kendimize yaparız.
 Her ne oluyorsa sebebi kendinde ara! 
Her Daim Sevgi ve Işıkla..
Sibel KAVUNOĞLU
nefestr.com
 
Nefes ve Yaşam Koçu Sibel Kavunoğlu




2017-11-08
İyilik Yap İyilik Bul
İyilik yapmakla ilgili bir sürü güzel şey söylenir; Bunlardan bazıları şöyledir, 
-     İnsanlara iyilik yapmak, ahirette azaptan kurtulmaya ve cennet nimetlerinin artmasına sebep olur
-       Herkese iyilik yapmak, ödünç veya sadaka vermek çok sevaptır.
-       İyilik yapmak sağlığa iyi gelir.
-       Uzun yaşamın sırrı insanlara iyilik yapmaktır.
İyilik yapmak, iç güdüseldir, doğuştan mayamızda vardır. Bir şeyler sürekli bizi iyilik yapmaya iter.  Bazen bir talihsizlik olur. İyilik yaptığımız insanlar bize karşı nankörlük yaparlar. Bu tarz durumlarda en yakın arkadaşlarımız “Boş ver senin hatan yok iyilikten anlamayan o. Boşuna kendini üzme” demek zorunda kalırlar.
Şöyle bir gerçek var ki, insanların nankörlük yapmalarında iyilik yapanın da payı vardır. İyilikle ilgili söylenen onca güzel söze olan güçlü inanç, yapılan iyiliklerin karşılığını hemen alma isteğini körükler.Karşılık beklenerek yapılan iyilikler, ihtiyacın ne olduğu söylenmeden karşılanmasını istemeye benzer. Beklentiyle yapılan iyilik, enerji tüketir. Beklentiler, öfke enerjisini besler. Öfkeden de güzel bir sonuç çıkmaz. Direk baştan neye ihtiyaç olduğu söylenmiş olsa, onca negatif enerji açığa çıkmamış olacaktır.
Bazen de karşımızdaki kişiye neyin iyi geleceğini varsayarak iyilik yaparız. Bu tarz bir iyilik insanın kendi kendisine yaptığı iyilikler kategorisine girer. Sürekli birilerine iyilik yapar gibi görünsek de kendimize pay çıkartırız. Geri planda kendimize ait bir ajanda vardır. Dolaylı yoldan kendimize iyilik yapmak yerine direk kendimize iyilik yapmak daha akılcı olacaktır.
İyilik yaparken size iyi gelen, karşınızdakine de iyi gelir. İyilik yaparken yoruluyor ve enerjiniz tükeniyorsa, karşınızdaki insan da aynı şekilde bu iyilikten yüzde yüz faydalanamaz. Gerçekten iyilik yaptığınızda yükselen özel bir duygu vardır. Bu duygu şükran duygusudur. Bu duygu yükseldiğinde beklentiler, öfke, kızgınlık yok olur. Kalbiniz dolu doludur, beden ve zihniniz tamamen rahat olur. Bu enerjiyle insanlara yaklaştığınızda hem siz hem de karşınızdakinin çok mutlu olur. Şükran duygusu da herkese iyi gelir. İnsanı daha sağlıklı ve dengeli yapan içinde şükran duygusunun olduğu iyilik yapmadır.  
Her Daim Sevgi Ve Işıkla
Sibel KAVUNOĞLU
Nefes ve Yaşam Koçu Sibel Kavunoğlu




2017-10-30
Her Şeye Rağmen Şefkat Mümkün mü?
 Şefkati içselleştirenler mümkün olduğunu söylüyorlar. Mesela, Tibetli kutsal Dalailama şefkatin içselleştirilmesiyle ilgili şunları söylemiş. Belki kelimeler birebir tutmayabilir ama özet olarak söyledikleri şöyle; “Küçük yaşta ailemden alındım ve hocalarım tarafından yetiştirildim. Çocukluktan itibaren yetiştirildiğim için benim için şefkati hissetmek daha kolay. Sizin işiniz kolay olmayabilir.” (Dalailama tabii ki, bu sözleri bizi umutsuzluğa sokmak için söylememiş, durumumuzu anladığını göstermek için söylemiş)  
 Evet gerçekten işimiz kolay değil. Şefkatin önündeki en önemli engellerden biri insanları yaptıklarına göre değerlendirmemiz. Bir gün düşmanımız olan insanlar diğer bir gün dostumuz, dostumuz olanlar ise düşmanımız haline gelebiliyor. Sizce, insanların yaptıklarından bağımsız sevgi ve şefkat gösterebilseydik hayatımız nasıl olurdu? 
Mesela öyle yok yere kavga gürültü olmazdı. Dedikodu bayağı azalırdı. Plan kurmaya gerek kalmazdı. Keder, üzüntü azalırdı. Daha sağlıklı olurduk. Sürekli olarak bize yapılanları hatırlayarak, bir sonraki adımda neler yapabileceğimize kafa yorarak kıskançlık, nefret ve bunların yarattığı çaresizlik duygusu yaratıyoruz. Bu görüşüme katılıyorum diyorsanız, şöyle bir gerçek ortaya çıkar. “Kendimizi korumak adına bazı insanları düşman, bazılarını ise dost belleyerek aslında ayrımcılığı desteklemiş oluyoruz. Ayrımcılık, bizi korumak yerine negatifin içine sokuyor. İnsanlar bizi bir ya da iki kez belki beş kez çaresiz duruma sokmuş olabilirler. Fakat ayrımcılığın etkin olduğu düşünce tarzı, bizi sürekli çaresizlik duygusu içinde bırakıyor. O zaman gerçek düşman kim?
Bu konuya uzun zamandır kafa yormaktayım. Ayrımcılığı normal bir durum olarak gördüğümüz sürece ayrımcılık peşimizi bırakmayacak.  Geçenlerde bu konuyla ilgili enteresan bir iç görü geldi. Abant gölünden Elmacık dere köyündeki evime giderken yolda iki çocuk gördüm. Birisi oğlan birisi de kızdı. İkisi de araba yolunda bisiklete binmeye çalışıyorlardı. Onları görünce yavaşladım. İşte o an o iç görü geldi. Ne yaparsan yap şu ana kadar koşulsuz olarak şefkat gösterebildiğin kişiler sadece “Çocuklar”. Şımarıklık yapsalar da istedikleri olmadığında tozu dumana katsalar da onları sevmeye devam ediyorsun. Aynısını yetişkinler içinde yapabilsen. Sonra aklıma en başlarda aramın iyi olmadığı fakat sonrasında iyi bir bağlantı kurabildiğim çocuklar geldi. Bazı yetişkinlerle olan ilişkimi bu kategoriye sokabilirdim. Çocuklar hırçınlık yaptığında, hiç oralı olmaz, onlarla ilgilenmiyormuş gibi yapar, kendi başıma oyun oynuyormuş gibi yaparım. Bir süre sonra yanıma yaklaşır, daha önce hiçbir şey olmamış gibi oynamaya başlarlar. Çünkü çocuklar hiçbir zaman oyuna hayır diyemezler. Bende aynı şekilde birbirimizi terslediğimi unutur, onu dostça karşılık veririm. (Ta ki bir sonraki hırçınlığa kadar) İlişkimizin her anında ona karşı şefkat duymaya da devam ederim. Sevgim hiç eksilmez. Bundan dolayı da kendimi suçlamam. 
Evet, güzel bir iç görüydü. İnşallah bu iç görüyü daha da içselleştirebilirim!
 
Her Daim Sevgi ve Işıkla
Sibel KAVUNOĞLU  
Nefes ve Yaşam Koçu Sibel Kavunoğlu




2017-10-22
Neden Hep Benim Başıma Geliyor?
Çok uzak bir diyarda şirin bir köy varmış. Köyün sonunda yolun kenarında küçük bir çeşme varmış. Köylülerden biri, bir gün çeşmenin yanında dinlenirken o sırada köyden ayrılmakta olan bir yabancı, köylüye bir sonraki köyün ne kadar uzaklıkta olduğunu ve o köyde yaşayanların nasıl olduklarını sormuş. Köylü, adamın sorusunu yanıtlamadan önce ayrıldığı köyün insanlarını nasıl bulduğunu sormuş. Yabancı adam, köydeki insanların hırsız ve yalancı olduklarını söylemiş. Bunun üzerine köylü, adamın sorusuna yanıt olarak bir sonraki köyde yaşayanların da aynı tarzda olduklarını söylemiş. Aradan bir iki saat geçtikten sonra başka bir yabancı adam daha köyden ayrılıyormuş. Hikâye bu ya, bu adam da köylüye aynı soruyu sormuş. Köylü, ona da aynı soruyu yöneltmiş. Bu seferki adam, köyde yaşayanların ona karşı çok dostça ve cömertçe davrandıklarını anlatmış.  Köylü, adama diğer köydeki insanlarında cömert ve çok dostça olduklarını söylemiş. Bu hikâye başkaları hakkında düşündüklerimizin bizimle de bağlantısı olduğunu gösterir. Bazı şeyler istediğimiz gibi gitmediğinde bu hikâyeyi hatırlamak iyi olabilir. Değiştirme gücünün tamamen biz de olması hiç de kötü bir şey değildir. Çünkü istediğimiz değişikliği kimseye ihtiyaç duymadan kolayca yapabiliriz.
 Karşınızdakinin kuyunuzu kazdığını düşünüyor ve onunla konuşmak dahi istemiyorsanız, sakinleştikten sonra kimlerin kuyusunu nasıl kazdığınıza bakın. Aranızda geçenlerden bağımsız olarak, sadece hissettikleriniz ve bazı varsayımlara dayanarak böyle bir sonuca vardığınız için aslında hem kendinizin hem de karşınızdakinin kuyusunu kazmış olursunuz. Yok canım o ne malın gözü, yaptıklarını ispat edecek bir sürü delilim var diyorsanız, kendinizde var olanı kabul etmeye henüz hazır değilsiniz demektir. Kabul etmiş olsaydınız, karşınızdakinin bunu neden ve nasıl yaptığını bilecek ve ona karşı daha anlayışlı olacaktınız. Anlayış gösterdiğiniz de ise o kişinin yaptıkları sizi bu denli etkilemeyecekti. 
Önce inanırız, sonra inandığımızı anlamaya çalışırız. İyice anladığımızda onu artık biliyoruz demektir. Bu noktadan sonra inandığımız şeyi yaşamaya başlarız. Yaşamaya başladığımızda ise en başta neye nasıl inandığımızı unutuveririz. Neden bazı şeyler benim başıma geliyor? demek yerine aynı şeyleri bir daha yaşamamak için nelere inandığınıza araştırmak iyi bir başlangıç olabilir!!!
 Her Daim sevgi ve Işıkla
Sibel KAVUNOĞLU
Nefes ve Yaşam Koçu Sibel Kavunoğlu




2017-10-15
Yardım Etmenin En Güzel Yolu
Dünyasal kaygılar, öfke, kıskançlık, bağımlılıklar ve bunun gibiler bizi sürekli olarak  negatif enerjilerin içinde tutuyor. Kendimiz de dahil olmak üzere sevdiklerimize ve diğerlerine yardım etmekten çok zarar veriyoruz. Aslında birbirimizden pek farkımız yok. İnsanların iyisi de kötüsü de her gün her anında öfke, bağımlılık, yanlış bakış açısı vb. gibi negatif enerjilerle savaş veriyor. Maddi durumu iyi olan da olmayan da aynı acıyı çekiyor. Bilim de sağ olsun "var olan her şeyin bir sebebi var" diyerek topu bize atıyor. Kısaca pozitif ya da negatif hayatımızda her neler olduysa ya da oluyorsa sebebi, geçmişte yaptığımız seçimlerde saklı. Biraz saksıyı çalıştırıp, şu an yaşadıklarımıza bakarak geçmişte aldığımız karar ve düşünceleri analiz edip,  sonrasında da neleri yapmak, neleri değiştirmek ya da nelere son vermek istediğimizi netleştirebiliriz. Dileyen şöyle bir yol izleyebilir;
Hem iyi bir insan olup hem de kötü şeyler yapmanın mümkün olabileceğini kabul etmekle başlayabilirsiniz. Hayatınızda negatif enerjilere sebep olan öfke, bağımlıklar, kıskançlık hüküm sürüyorsa aynı dertten mustarip olanları yargılayarak negatif enerjilere güç vermeyi bırakıp, kendinize şu soruyu sorabilirsiniz. Hayatımı kaosa çeviren, mutsuzluktan başka bir şey getirmeyen negatif enerjilere sebep olan düşünce/görüş/alışkanlık/ davranışları desteklemeye devam etmek istiyor muyum?
Aslında yapılması gereken son derece basit. Mesela, öfkenizin sebebi, başkalarına karşı hissettiklerinizde saklı, bağımlılıklarınızın sebebi, arzuladığınız şeylerde saklı. Hissettiklerinize bilimsel olarak yaklaşarak öfke, bağımlılıklara sebep olanları gerekiyorsa bağrınıza taş basıp onları durdurabilirsiniz. Negatif aksiyonlarınızı azaltarak, pozitif olanlara ağırlık verdiğinizde sonucun ne olacağı şimdiden belli zaten. 
Yapılan bir araştırmaya göre insanlar söylediklerinizi %10-20 oranında, enerjinizi ise %80-90 oranında algılıyorlar. Buna göre enerjinizi değiştirerek hiç konuşmadan dahi insanlara yardım edebilirsiniz. Pozitif enerji oranı arttıkça, çevrenizdeki insanlar enerjinizden pozitif yönde tetiklenecekler. Yansıma yasasını biliyorsunuz. Önünüze birisi çıkıyor. Bir hareket yapıyor. Cinleriniz yükseliyor. Aynı hareketi bir başkası yaptığında aynı cinlerden eser yok. İşte negatif enerjilere sebep olanlarla vedalaştığınızda, bu tarz gariplikler derece derece ortadan kalkacaktır. İnsanlar sizinle birlikteyken artık negatif yönde tetiklenmemeye başlayacaklar. Tetiklenmeyince de başkalarının negatif enerjilerinin ortaya çıkmasını dolaylı yoldan önlemiş olacaksınız. Başkalarını negatif yönde tetiklememek hem kendinize hem de onlara yapılabilecek en güzel yardım olacaktır.
 Her Daim sevgi ve Işıkla
Sibel KAVUNOĞLU
 
Nefes ve Yaşam Koçu Sibel Kavunoğlu




2017-10-08
Öğrenilecek Çok Şey Var!
 Öğrendiğimiz bilgiler “save” tuşunu kullanmadığımız sürece uçup gider. Tadını bildiklerimiz, “save” tuşuna bastıklarımızdır, hatırlaması kolay olur. Bu yüzden de deneyimlerden öğrendiklerimiz, kitaplardan öğrendiklerimize göre daha kalıcıdır. Bir de bazı özel insanlar vardır, onlardan öğrendiklerimiz de kalıcıdır. Bu insanlar genellikle ilham aldığımız kişilerdir. Söyledikleri gibi yaşamaları ile ünlüdürler.
 Çocukların çok özel bir enerjileri vardır, onları da ilham aldığımız kişiler kategorsine dahil edebiliriz. Çocukların tecrübe yaşları küçük olsa da insan ilişkilerinde çok başarılıdırlar. Özellikle teslim olmak, geçmişi bırakmak, affetmek, kin tutmamak konularında çok başarılıdırlar. Örneğin, oyun oynarken arkadaşlarıyla kavga etmiş olsalar dahi bir sonraki oyunda kolayca yeni bir sayfa açabilirler. Akılları fikirleri güzel vakit geçirmektedir. Bir önceki oyunun öcünü almak akıllarına bile gelmez. Geçmişi geçmişte bırakmanın doğru olduğunu bilmenin ötesinde bu hali yaşarlar. Bu özellikler, çocuktan çocuğa değişmez. Tüm çocuklarda aynıdır. Bu yüzden de çocuklar, öğrenme konusunda güvenilir kaynaklardır.   
 Biz yetişkinler çocukların aksine geçmişi geride bırakmaz aksine ona sıkıca tutunuruz. Geçmişi zihnimizde tekrar tekrar canlandırarak açılmış yarayı sürekli kanırtarak iyileşmesini engelleriz. Şüphecilik, ben haklıyım, en iyisini ben bilirim tarzı, tek bir şeyle sonuçlanır. O da mutsuzluk. Çocukların yöntemi ise her zaman mutlulukla sonuçlanır. Peki çocuklar, bu özelliklerinden nasıl vazgeçerler?
 Tabii ki biz yetişkinler sayesinde…Oyun oynayan çocuklar örneğine geri dönecek olursak; Ebeveynlerden biri oyun sırasında çocuğunun haksızlığa uğradığı düşünür ve diğer çocuğa diş biler. Aynı durum birkaç kez daha tekrarladığında, diğer çocuk tütü kaka olur. Bu durumda ya çocuk arkadaşından uzaklaştırılır ya da diğer çocuğun ailesi düşman statüsüne alınır. Çocuğun tarafında ise durum çok farklıdır. İntikam peşinde koşulmaz. Çünkü geçmişi geride bırakma, kin tutmadan, affedip ilerlemek gibi birçok güçlü silaha sahiptir. İlerleyen zamanlarda, doğduğundan beri tüm ihtiyaçlarını karşılayan, her türlü şartta sevip koklayan ebeveyninin kararına uymaktan başka çaresi kalmaz. Her zaman yaptığı gibi geçmişi kolayca bırakarak kullandığı güçlü silahlarını rafa kaldırır.
 Guru google’da küçük bir araştırma yaptığınızda; dünyadaki dengesizlik ve kaosun sebebinin insanların birbirine verdiği sözel, fiziksel, zihinsel zararlar olduğundan bahsedildiğini keşfedersiniz. Bu çok doğru bir bilgidir. Diğerleriyle dengede olmadığımız sürece mutsuzluk kaçınılmaz olacaktır. Mutlu olmak için diğerleri için bir şeyler yapmak ve onların bir şeyler istemesine izin vermek gerekir. “Ben, ben”, “Ben daha iyisini bilirim” e dayalı negatif düşünce ve fikirlerin sonucunda yaratılacak şey, tatminsiz bir zihindir. Tatminsiz zihin, bağımlılıkla sonuçlanır. Bağımlıklar da kıskançlık ve öfkeye sebep olur. Bilime inanıyorsanız negatif düşünce ve fikirlerin pozitif olmayacağını bugüne kadar fark etmiş olmalısınız. Yine de emin değilim diyorsanız, kendi deneyimlerinize baktığınızda zaten gerçek ortaya çıkacaktır.
 Sonuç olarak çocuklar bugün doğan güneşin akşam olduğunda yok olup ertesi gün tekrar doğacağını bilerek endişe etmeden kolayca geçmişi geride bırakabilirler. Biz yetişkinler ise her gün güneşin doğduğunu akşam batacağını ve ertesi gün doğacağını bildiğimiz halde güneşi sıkıca tuttuğumuzu varsayıp bir daha hiç batmayacağına göre hayatımızı şekillendiririz. İşin kötüsü çoğumuz bu fikri destekler hatta inanır…
 Her Daim Sevgi ve Işıkla
Sibel KAVUNOĞLU
 
Nefes ve Yaşam Koçu Sibel Kavunoğlu




2017-10-01
Kendin Ol!
 Bazen hak ettiklerini düşünerek çevremizdeki insanlara kötü davranırız. Sizce şimşekleri üstümüze çekmek pahasına, kendimiz olmak adına mı böyle davranıyoruz. Bence hayır. Bazen de çevremizdeki insanlar mutlu olsun, bizi sevsinler diye hiçbir zaman olmayı istemeyeceğimiz kişi haline geliyoruz. Başkalarının sevdiği ya da en çok tercih ettiği kişi olmaya çalışmak çoğunlukla negatifle sonuçlanıyor.  Bence kendin olmak, negatiften çok pozitif özellikler taşımalı. Peki, ne yaparsak kendimiz oluruz?
Bence hikayelerimizi bıraktığımızda, başkaları için yaşamayı, mazeretler üretmeyi, insanları düzeltme ya da eleştirme çabasını bıraktığımızda, kendimiz oluruz. İçimizde karşımızdakilere karşı korku, endişe olduğu sürece kendimiz olmak mümkün olmaz. Kendimize yakıştırdığımız her etiket bir hikâyeden ibaret. “Ben buyum” dediğimiz şey sürekli değişmesine rağmen hikâyeyi yaşamaya devam ediyor ve o hikâyeye kendimizi adapte etmeye çalışıyoruz. Böyle olunca da insanları kırıyor. Hiç tercih etmediğimiz hayatımızdaki bazı insanlarla yollarımızı ayırıyoruz. Peki, kendimiz olmak için neler yapılabilir?
 -        İçinizde bir yerlerde var olan neşe ve coşkuyu açığa çıkartabilirsiniz
-       Sezgilerinize odaklanıp onları anlamaya başlayabilirsiniz.
-       Düşüncelerinizi takip edebilirsiniz. Hayatınızı şekillendiren negatif düşüncelerin sayısının ne olduğunu tahmin bile edemezsiniz. (Budist öğretilere göre zihinden bir saat içinde geçen düşünce sayısı 702.000.) Takıldığınız herhangi bir düşünceye inanmaya başladığınızda ona uygun hareketler yapıyorsunuz. Ne yaptığınız nasıl bir insan olduğunuzu belirliyor. Düşünceler her zaman gelip geçecekler. Onlara tutunmak yerine sadece izlemeyi öğrenmek de fayda var. Aksi takdirde kendiniz olmak başka bir mevsime kalacak.
 Aranızda kendisi olmayı içselleştirmek isteyenler varsa aşağıdaki soruları yanıtlayabilir;
1915-1973 yılları arasında yaşamış olan İngiliz filozofu Alan Watts’ın kendiniz olmakla ilgili güzel bir sözüyle yazıma son veriyorum.  
“” Kendiniz olarak uyanmak, olmayı hayal ettiğiniz kişiyi bırakmayı gerektirir””
İsteyenler için bu sözün orijinali ise şöyle; Waking up to who you are requires letting go of who you imagine yourself to be.” ~ 
Bundan sonrasında TOP sizde!!!
 
Her Daim Sevgi ve Işıkla
Sibel KAVUNOĞLU
 
Nefes ve Yaşam Koçu Sibel Kavunoğlu




2017-09-24
Teslim Olmayı Seçmeye Hazır mısınız?
Her şeyi oluruna bırak, evrene güven, hiçbir şey tesadüf değil”.….. Bu sözcüklerin hepsi teslim olmakla ilgilidir. Yaşamınızda kaos olduğunda, güvende hissetmediğinizde, hayal kırıklıkları yaşadığınızda mutlaka teslim olamadığınız bir şeyler var demektir.  Böyle zamanlarda geçmişin kötü hayaletleri ile geleceğin güçlü baskısı, endişe ve korku olarak yaşamınıza girer. Teslim olmak zorlaşır. Kendinizi iyice savunmasız hissettiğinizde ise çıkış yolu olarak psikiyatriste gider, spritüal çalışmalara katılar ya da sakinleştirici hap arayışına girersiniz. Bu yollar dışında başka bir yol daha vardır. Bu yol, Evliya Çelebi misali dünyayı dolaşmaktır. Bu yolun işe yaraması iki şarta bağlıdır. Birincisi tek başına seyahate çıkmak, ikincisi seyahat edeceğiniz ülkeye Türkiye çıkışlı bir turun olmamasıdır.    
Fırsat buldukça bu çıkış yolunu kullanırım. Benim gibi bildiğinden şaşmayan inatçı bir zihne sahipseniz teslim olabilmek için en uygun çıkış yolu budur. Bundan üç sene önce, İspanyolca dışında başka dilin konuşulmadığı Güney Amerika kıtasını ziyarete gittim. Oradayken derdimi anlatmaya çalıştığım zamanlarda, kendimi sessiz sinema oyununun içinde buluyordum. Çünkü seyahat öncesi yapılan uyarılara rağmen İspanyolca öğrenmemiştim. İşte bu sayede Peru’dan, Ekvatora geçerken teslim olmayı öğrendim. 
Kara yoluyla yapılan sınır geçişleri genellikle tehlikeli olduğundan geziye gitmeden önce Peru, Ekvatır sınırı için Tibet gezimde tanıştığım İspanyol arkadaşıma danıştığımda sorun olmayacağını söylemişti. Fakat sınıra geldiğimde durumun çok farklı olduğunu anladım. Karanlık görünüşlü yedi sekiz adam kolumdan çekerek arabalarına binmem konusunda ısrar ediyorlardı. Yapılacak bir şey yoktu. Buraya kadar bayağı yol kat etmiştim. Geriye dönemezdim. O an orada ne olacaksa olacaktı, teslim olmaktan başka çarem yoktu. Çaresizlik içinde etrafıma bakınırken, benim gibi otobüsten yeni inmiş Perulu bir aile gözüme ilişti. Onlara doğru yürüyerek İngilizce bilip bilmediklerini sordum. Evet, çok şükür ki ailenin kızı İngilizce yanıt verdi. İçim çok rahatlamıştı. Sınırı geçerken hangi yolun güvenli olduğunu sordum. Ailesiyle bir süre konuştuktan sonra anne ve babasını işaret ederek onlarla birlikte gitmemi söyledi. İçimden ne kadar şanslıyım onlar da benim gibi diğer tarafa geçiyorlar diye düşündüm. Taksi ile bir saat kadar gittikten sonra sınıra ulaştık. Burası gerçekten güvenli bir sınır kapısıydı. Fakat o sırada Perulu ailenin geri dönmeye hazırlandıklarını fark ettim. Anladım ki o kadar yolu benim için gelmişlerdi. Evren, en çaresiz olduğum anda karşıma en uygun olan aileyi çıkartmıştı. O gün istasyonda teslim olmak yerine endişeyi seçseydim Perulu aileyi fark edemeyecektim. Tüm bunlar bir an için bile olsa teslim olduğum için gerçekleşmişti. 
Savunmasız olduğunuz anlarda teslim olmayı seçtiğinizde size destek verecek iyi insanların mutlaka orada olacağından emin olun. Bu tür anlarda ortaya çıkan ihtiyaç hissi o kadar güçlüdür ki yardım etme içgüdüsü yüksek olan iyi insanları harekete geçirir. Orada ne yapılması gerekiyorsa o olur. Evren güçlü bir ihtiyaç hissine hemen karşılık verir. Tek şart o an endişe yerine teslim olmayı seçmektir.
Her daim Sevgi ve Işıkla
Sibel KAVUNOĞLU
 BİD: Güney Amerikayı keşfetmek isteyenler blogumu takip edebilir. http://sibelgeziyorsa.blogspot.com.tr/2012/11/yine-bana-yol-gorundu.html
Nefes ve Yaşam Koçu Sibel Kavunoğlu




2017-09-14
Bir Başkasının Ayakkabısını Giymek
Bir başkasını ayakkabısı giymek deyimi, başkası hakkında yorum yapmadan kendimizi onun yerine koymak anlamına gelir. İnsanlarla olan ilişkilerimizde genellikle empati kurmak yerine fikir yürütmeyi seçeriz. Mesela, etrafı neden kirlettikleri, neden çalışmadıkları, neden saygılı olmadıkları hakkında negatif yorumlar yaparız. Prensiplerimize aykırı bir durum olduğunda da negatif geri bildirimde bulunuruz. Bazen bizimle aynı fikirde olmazlar. O zaman manipüle eder, güç gösterisinde bulunuruz. Dünya nüfusunun 7,3 milyar olduğunu düşünürsek aynı fikirde ve tarzda insanı bulmak çok kolay olmayacaktır. Zor olanı istemek mutluluk getirmez. Aksine karmaşa getirir. İnsanlarla birlikte yaşamaya devam ettiğimiz sürece arada bir de olsa onların ayakkabılarını giymeyi gündemimize almakta fayda vardır. Aranızda bir başkasının ayakkabısını giymeyi denemek isteyenler varsa aşağıdaki çalışmayı deneyebilir.
Tanıdığınız bir insanı hayal edin. Bu insan sizi rahatsız eden bir insan olsun. Her defasında neler yaptığını ya da neler söylediğini en ince detayları ile hatırlayın. Bilgiler iyice netleştiğinde, kendinizi onun yerine koymaya başlayın. Ve şu soruları sorun:
      - Bunu yaparken nasıl hissediyorum?
      - O anda neler düşünüyorum? Aklımdan neler geçiyor?
Bu çalışma yaparken önemli olan o kişinin tarzı ile ilgili düşünceleriniz ile kendi hikayenizi bir kenara bırakmış olmanızdır. Maximum beş dakika boyunca kendi karakterinizi ve prensiplerinizi tamamen bir kenara bırakarak o hareketi yaparken ya da o sözleri söylerken onu neyin motive ettiğini yani davranışının gerisindeki sebebi bulursunuz.  
Sonra öngörülerinizi bir kâğıda yazın. Bitirdikten sonra yazdıklarınızı okuyun. Hem yazarken ve hem de okurken neler hissettiğinize bakın. Ve aşağıdaki soruları yanıtlayın. 
             -  O insan hakkındaki düşüncelerinizde değişme oldu mu? Onun hakkında neler düşünüyorsunuz?
Bu çalışmanın ikinci bölümü biraz zorlayıcı olabilir. O insana yardımı olacak kalpten bir şey yapmayı planlayın ve onu uygulamaya koyun. Kendi kendinize kaldığınızda ise şu soruları yanıtlayın.
           - Yaptığınız şeyin üzerinizdeki etkisi ne oldu? 
          -  Yaptığınız şey, o insanda nasıl bir etki bırakmış olabilir? 
Çalışmayı tamamladıktan sonra kendinize şu soruyu sorun.
Bu çalışmayı birden fazla kişi için yaptığınızda hoşgörü biriktirmeye başlarsınız. Hoş görü, diğerlerini anlamaya başladığımızda ortaya çıkar. Belli bir seviyeye geldiğinde zihin bu halin sürekli olmasını isteyecek, daha büyük adımlar atmanız için yeni fikirler üretecektir. 
 Her Daim Sevgi ve Işıkla
Sibel KAVUNOĞLU
 
Nefes ve Yaşam Koçu Sibel Kavunoğlu




2017-09-07
Özgür İradenizi Çeki Düzen Vermeye Hazır Mısınız?
Özgür irade, kişinin eylemlerini arzu, niyet ve amaçlarına göre kontrol altında tutabilme ve belirleme gücü olarak tanımlanmaktadır. Bu tanıma göre hayatınızda her ne olduysa ya da olmaya devam ediyorsa hepsinde de özgür iradenin parmağı var. Yahu, bu nasıl özgür irade, benim lehime çalışması gerekmiyor mu? Neden kendimi endişe ve korku içinde buluyorum, diyorsanız, bence hemen ona sırt çevirmeyin. Hatta ona güvenmeye devam edin. Çünkü hangi durumlar içine soktuysa sizi oradan çıkartacak olan da odur. Nasıl mı? Çok basit bir örnekle anlatayım.
Sürekli alışveriş yaptığınız bakkal amcanın bozuk ürünler sattığını anladığınızda ne yaparsınız? Bir daha oradan alışveriş yapmamaya karar verirsiniz. İşte bakkal amca örneğinde olduğu gibi mutlu olmadığınız eylemlerinizle vedalaştığınızda hiçbir sorun kalmayacaktır. Yok, olmaz ben onları çok seviyorum diyorsunuz, bu sizin bileceğiniz şey. Kimse özgür iradenize karışamaz. Onlarla yaşamaya devam edebilirsiniz. Her şeye rağmen sizi mutsuzluğa iten eylemleriniz hakkında çok güvenilir kaynaktan alınmış bilgilere göz atmak isterseniz, özgür iradenize başvurun ve bu yazıyı okumaya devam edin.
Mutsuzluğa iten eylemler kısaca şunlar; mesela bazılarımız şan, şöhret peşinde koşmayı çok seviyor, aramızda başkaları tarafından takdir edilmeyi bekleyenler var, kendi işine bakmak yerine sürekli başkaları hakkında konuşanlar hatta onları yargılayanlar var. Bir de sürekli kayıp, kazanç muhasebesi yaparak yaşayanlar ya da sürekli keyif peşinde koşmayı tercih edenler var. Aslında bu eylemleri seçenlerin amacı çok masumca. Herkes gibi hayattan daha çok keyif almak istiyorlar. Fakat üzülerek söylüyorum ki, rotalarını bir an evvel değiştirmeleri gerekiyor. Dünyada iyi bir şeyler olsun, kardeşlik kazansın diyorsak, sosyal medyada renkli tablolar üzerinde güzel sözleri paylaşarak bunu gerçekleştiremeyiz. Bir an evvel özgür irademize çekin düzen vermeliyiz.
Bunun için de özgür irademizin nelere odaklanmış olduğunu fark etmenize yardımcı olacak basit bir meditasyon çalışmasını paylaşıyorum.
Şimdi son zamanlarda arkadaşınız ya da aileden birisinin kendisi için bir şey yapmanızı istediği herhangi bir anıyı hatırlayın. Çok küçük bir olay bile olabilir. Memnuniyetle onun bu istediğini gerçekleştirmiş olun. Gerçekleştirmiş olduğunuz o anı sanki şu an yaşıyormuş gibi hatırlayın. Şimdi sırasıyla aşağıdaki durumlara bakın.
-       Zihninize bakın ve o an fiziksel olarak neler hissettiğinizi düşünün.
-       Zihninize bakın ve zihniniz kendinizle ilgili neler hissettirdi?
-       İnsanla olan bu tarz bir ilişkiniz nasıl etkilendiğini düşünüyorsunuz.
-       İnsanın bu tarz bir etkileşim sonrasında nasıl etkilendiğini hayal edin.
Şimdi yukarıdaki her adımda neler deneyimlediğinizi üç ya da dört cümleyle ifade edin hatta bir kâğıda yazın.
Tüm bu yazdıklarınızdan sonra bakın bakalım bu olaya kimin özgür iradesi sebep oldu?
Aşağıdaki kaygılardan hangisi daha etkindi?
Kazanç – Kayıp, Ün/şöhret – Utanmak, Övmek - Suçlamak, Keyif alma, Acıdan Uzaklaşmak
Her Daim Sevgi ve Işıkla
www.nefestr.com
Sibel KAVUNOĞLU
Nefes ve Yaşam Koçu Sibel Kavunoğlu




2017-08-24
Bu Bayram, Bir Numara Olmaya Var Mısınız?
Bir numara olma hikâyesi, annelerimizin bir numarası olduğumuzu anladığımız anda başladı. Bebekken, ufak bir gülümsemeyle insanları etkileyebilecek güce sahiptik.  Tanıdık, tanımadık herkesin bir numarası olmak çok keyifliydi. Yetişkin olmaya başladığımızda ise işler değişti. Etrafta bir sürü bir numara olduğunu fark ettik. Var olan kaynağımızı bir kenara bırakarak başkalarının kaynaklarından faydalanmayı seçtik. Artık, bir numara olmak istediğimiz de çevredeki bir numaraları izleyip, onları taklit ediyoruz. Çaba harcamadan daha önce denenmişi denemek maalesef uzun süreli başarıyı getirmiyor.
Nereye giderse gitsin bir sürü takipçisi olan, doğuştan bir numara olan insanlar var. Hiç çaba harcamadan, insanları peşlerinden sürüklüyorlar. Örneğin Tarkan, Madonna, Jennifer Lopez gibi. Tarkan kısa boylu, çelimsiz ama bir o kadar da süper star. Taklitleri çok oldu. Hepsi de geldi, geçti. Tarkan’ın modası geçti mi? Hayır. Her seferinde, herkesin bir numarası. Çok özel bir ışığı var. İnsanları öyle coşturuyor ki ne endişe bırakıyor ne de korku. Peki onu bir numara yapan nedir?
Tarkan’ı bir numara yapan şey; onu seyretmeye gelen herkese, kendisini bir numara hissettirmesi. Öyle bir coşku veriyor ki, konser salonundaki birbirini tanımayan onca insan birbirine kenetleniyor ve bir numara oluyorlar. Seyircilerin kendilerini bir numara hissetmesi, otomatik olarak Tarkan’ı 1 NUMARA yapıyor.
Bir de taklidi yapılmayan bir numaralar var. Bu sınıfa girenler daha çok dünya çapında bir numaralar. Örneğin, Atatürk, Mevlâna, Yunus Emre gibi. İçlerindeki görünmez cevherin ışığı o kadar parlaktı ki, diğerlerinin var olan ışığı harekete geçirdiler.
Kurtuluş savaşında Anadolu’da yaşayan bir sürü insan Atatürk’le karşılaşmamış olsalar dahi yollara düştüler. Atatürk, olmayacak şeyler yaparak, diğerlerinin de olmayacak şeyler yapmasına aracılık etti. Diğerlerini bir numara yaparak kendisi 1NUMARA oldu.
Mevlâna, Yunus Emre, aşkın, insan olmanın peşinde koşarak, aşkın yolunu gösterdiler. O yolda ilerlemeyi seçenler, kendilerini bir numara hissettiler. Bu şekilde Mevlâna, Yunus Emre’de doğal olarak 1NUMARA oldular.   
Bir numara olanların ortak özelliği, bizleri bir numara yapmak için ellerinden geleni yapmalarıdır. Doğal yoldan 1NUMARA olanlar, başkalarının bir numara olmasına aracılık ederek bir numara olurlar.
Sizde onların yaptığını yapabilir misiniz? Bence yapabilirsiniz. Bu bayram sıra sizde.. Bbu bayram kimleri bir numara yapmak istersiniz?  Hadi kendinizi biraz parlatmak ve bir numara olmak için başkaları için neler yapabilirsiniz?
Bence piramit falan hikâye, herkesin aynı Anda Işık Olabileceği Bir Evrene Sahibiz.
Kurban Bayramınız Kutlu Olsun,
Bayramınız 1NUMARA geçsin
Sibel KAVUNOĞLU
www.nefes.com
Nefes ve Yaşam Koçu Sibel Kavunoğlu




2017-08-13
Nereye Kadar Vurdumduymazlık?
Anladığı halde anlamamış gibi davranan hiçbir şeyi dert etmeyen, hiçbir şeye aldırmayan, duygusuz, anlayışsız insanlara kısaca “vurdumduymaz”denir. Zihnin çalışma mekanizması hakkında bilgi sahibi olana kadar bu tarz insanları anlamakta zorlanırdım. Tabii hayat da boş durmadı. Karşıma bir sürü vurdum duymaz insan çıkarttı. Onlar sayesinde vurdumduymaz olmanın anlamını, vurdumduymazlığın diğer insanlar üzerindeki etkilerinin nasıl olduğunu keşfettim. Meğerse bütün hikâye içimdeki vurdumduymazı fark etmekten ibaretmiş.
 Zihniniz kendinizle ilgili gerçekleri ortaya çıkartmak istediğinde başkalarını kullanır. Bunu yaparken de kendinizde var olanı önce diğerlerinde gösterir. Diğerlerini bol bol kırıtize edersiniz. Bir müddet sonra işin suyu çıkar. Zihnin, algıda seçicilik fonksiyonu sayesinde etraftaki tüm vurdumduymazlıklar görünür hale gelir. Zihniniz, sürekli vurdumduymazları yargılamakla meşgul olur. Bu durumla başa çıkamadığınızda ise biraz rahatlamak adına vurdumduymazlığın normal bir durum olduğuna karar verirsiniz. Diğerlerinin vurdumduymazlığı ile ilgilenmemeye, hatta onlara şefkat göstermeye başladığınızda, zihin artık hazır olduğunuza kanaat getirir. Ve size gerçeği gösterir. Böylece bunalıma girmeden kendinizi düzeltme fırsatını yakalarsınız.
 Tüm bu süreç, diğerleri yerine sizden başlasaydı, kendinizde var olanı yargılayacak, değersiz hissedecek, hatta karanlık bir insan olduğunuzu düşünecektiniz. Bence herkes de birazcık da olsa hiçbir şeye aldırmayan, anladığı halde salağa yatan vurdumduymazlık geni var.  Şimdiye kadar keşfettiğim vurdumduymaz profillerini aşağıda üç ayrı kategori halinde özetledim. Hangi kategoride olduğunuza bakmak isterseniz bir göz atın.
 İlk kategoridekiler, hiçbir şeyin sorumluluğunu almaz ve hiçbir şeyi dert etmezler. Etrafındakileri anlamak için çaba göstermezler. Diğerlerini dinler gibi gözükseler de hayatlarını kendi arzu ve isteklerine uygun olarak şekillendirirler. “Adam sendecidirler” Onlara vurdumduymazlıkları hatırlatıldığında umursamazlar.
 İkinci kategoridekiler, birinci kategoridekilerin aksine etrafındaki her şeye karşı duyarlıdırlar. Çevresindeki insanlara yardımcı olmak için ellerinden geleni yaparlar. “Bu tam sana göre, bunu al ya daböyle yap”diyerek diğerlerinin arzu ve isteklerini hiçe sayar, kendi öngörülerinin saygıyla kabul edilmesini beklerler. Duyarlı olma adı altında sürekli diğerlerinin hayatına müdahale ederler. Vurdumduymazlıkları hatırlatıldığında ise hiddetlenir, nankörlük yaptığınızı söylerler.   
 Bir de vurdumduymazmış gibi yapan insanların oluşturduğu kategori vardır. Bu kategoridekiler en bilge olanlardır. Çevresindeki kişiler aptalca şeyler yaparak kendilerini zor duruma soksalar dahi onların işine karışmayacak kadar saygılıdırlar. Günün birinde kendileri için en doğruyu bulacaklarına inanırlar. Müdahale etmeden sabırla o anın gelmesini beklerler. Bu inançlarını kimse ile paylaşmadıklarından çoğunlukla ilk kategorideki vurdumduymazlarla karıştırılırlar. Vurdumduymaz oldukları söylendiğinde ise tepki vermezler.
 Bendeniz, ikinci kategori ile son kategori arasında gidip gelenlerdenim. Farkında olmadığım zamanlarda vurdumduymaz farkında olduğum zamanlarda ise duyarlı olmaya gayret gösteriyorum. Kıssadan hisse… Birileri etliye sütlüye karışmıyorsa hemen yargılamayın. Her deneyimin öğrenme fırsatı olduğunu kendinize hatırlatın. En iyisi, kimseyi yargılamadan kendi işimize bakmaktır. Kendi işimize bakmaya başladığımızda bir sürü güzel şey olur. Mesela, yaşadığımızdan andan daha çok keyif almaya başlarız. Kalan boş vaktimizi kişisel gelişime yani nefes, meditasyon, sağlıklı beslenme vb. gibi faydalı uygulamaları hayata geçirmekle geçiririz. Böylece mutluluğu şansa bırakmamış oluruz.
 Her Daim Sevgi ve ışıkla
www.nefestr.com
Sibel KAVUNOĞLU
Nefes ve Yaşam Koçu Sibel Kavunoğlu




2017-08-06
Öğrendiklerinizi İçselleştirmenin Yolu
Birçok insan spiritüel tekniklerin sunduğu fırsatlardan faydalanmak için kişisel gelişim seminerlerine katılıyor. Seminerler çok keyifli geçiyor. Eve dönüşte mumlar yakılıyor, seminerde alınan notlar dikkatlice okunup uygulamalara başlanıyor. Bir süre işler yolunda gidiyor. Bir süre sonra “Bugünlük ara vereyim, hafta sonu daha rahat yaparım” anları başlıyor. Günler günleri kovalıyor, söz verilen o hafta sonu bir türlü gelmiyor. Bu durum, sadece semineri organize eden insanların işine yarıyor. Çünkü bu sayede bir sonraki seminerin katılımcıları belirlenmiş oluyor. Bence böyle bir sonuca hiç gerek yok.
Öğrendiklerinizi uygulamak ve sonrasında içselleştirmenin başka bir deyişle hayatınıza yansıtmanın yolu aslında çok basit. Öncelikle güçlü bir motivasyona ihtiyacınız var. Motivasyonun bir şeylerin gerçekleştirilmesinde yüzde yüz payı var, yetenek, yetkinlik vb. gibi şeyler ise yan ürün. Motivasyon, pratik yapmanız için sizi zorlayacak, pratik yaparken öğrendiklerinizi içselleştirdiğinizde ise “Şam’da kayısı” hali oluşacaktır. Öğrendiklerinizi içselleştirmeyi şu şekilde yapabilirsiniz;
Kendinizle ilgili hayata geçirmek istediğiniz önemli bir konu var. Diyelim ki bu konu “Kendinize güven duymak”olsun. Önce geçmişte kendinizi en fazla güvende hissettiğiniz anlarınızı hatırlamakla başlayın. Mesela gelen yanıtlar şunlardan biri ya da daha fazlası olabilir;
 Kendimi özgür hissettiğim, kafama göre takıldığım, inandığım şeyleri paylaştığım, bir şeyler ürettiğim, kararlarımı hiç kimsenin etkisi altında kalmadan aldığım anlarda kendimi çok fazla güvende hissederim. Bundan sonrasında ise yukarıdaki cümlede iki virgül arasındaki kelime gruplarını temsil eden anlarınızı meditasyon yaparak hatırlayın.
 Şimdi de şu anki günlük yaşantınıza bakın. Yukarıdaki bilgilerle şu sıralar yaptıklarınız uyumlu mu? Kendinizi güvenebileceğiniz deneyimleri mi yaşıyorsunuz? Etrafınızdaki kişiler seçimlerinize saygı duyuyorlar mı? Yoksa hayatınıza müdahale mi, ediyorlar?
 Yukarıdaki sorulara verdiğiniz yanıtları bir kâğıda yazın. Önünüzde beliren sonuca bakın. Bundan sonrasında dilerseniz, nelere daha çok odaklanmak, nelere veda etmek istediğinize dair kararlar alabilirsiniz. İşte bu durum öğrendiklerinizin içselleşmesi halidir.
 Güven konusu sadece bir örnekti. İçselleştirme yani yansıtma işini hemen hemen her konu için yapabilirsiniz. Diyelim ki güzel aydınlatıcı bilgilerin olduğu bir kitap okudunuz. Çok akıllıca dediğiniz bir cümlenin hayatınızdaki izlerini yani örneklerini bulun. Ve şu anki hayatınızda buna paralel seçimler yapıp yapmadığınızı kısa bir süre meditasyon anı yaratarak bakın. Sonuç olumsuz ise hemen değişiklik yapmak istemezseniz en azından “olmuyor işte”sızlanmalarına son verin.
 Her Daim Sevgi Işıkla
www.nefestr.com
Sibel KAVUNOĞLU
Nefes ve Yaşam Koçu Sibel Kavunoğlu




2017-07-28
Sosyal Medya Sihrine Ne Kadar Kapılıyorsunuz?
Sosyal medyanın, hayatımız içindeki yeri büyük. Bundan on yıl önce ağustos ayında yurt dışında yaşayan yeğenimi takip etmek amacıyla sosyal medyaya katıldım. Sürekli bağlantıda olmak, telefonla konuşmaktan daha keyifliydi. Sosyal medya sayesinde uzun zamandır görüşemediğim arkadaşlarımla irtibata geçebildim. Böylece onları arayamamamın verdiği vicdan azabından kurtulmuş oldum. Daha önemlisi, garip yerleri gezip görmeye gittiğimde, annemin nerede olduğum, neler yaptığımla ilgili anında haberi oluyordu. Hatta İstanbul’da olduğum zamanlara göre daha fazla bilgisi olduğunu söyleyebilirim. Bundan dolayı o çok mutlu, ben ondan daha mutluyum. Benim gibi birçok kişi sosyal medyanın nimetlerinden faydalanıyor. Hatta bazılarımız, sosyal medya bağımlısı...
Sosyal medya bağımlısı olmak çok kolay. Çünkü sosyal medyada her şey kontrol altında. İsteyen istediğini yazabiliyor, dilediği kitlelere ulaşabiliyor, merak ettiği insanların hayatlarını izleyebiliyor, istediği sloganı paylaşabiliyor, istediği kişiyle arkadaşlık yapıp tek bir tuşla arkadaşlığına son verebiliyor. Kısaca oradayken sanki güç bizde. Zaten bağımlılığa sebep olan da bu sanki güç bizde hali. Sosyal medyada kala kala, yavaş yavaş yaşamdan kopmaya başlıyoruz.
Ben yine de mutlu sona inananlardanım. Işık güçlerinin, sosyal medya içine sızmış olduklarına inanıyorum. İlham verici, gerçeği yansıtan konuşmalara ait görüntü ve bazı bilgece sözlerle bizleri uyandırmaya çalışıyorlar. Geçenlerde dikkatime çekilenlerden bir tanesini paylaşmak istiyorum. Ünlü şarkıcı Christina Aguilera'nın kendisi gibi şarkı söylemek isteyenlere özel açtığı sınıfın tanıtımı için kısa bir video görüntüsü hazırlanmış. Bu görüntüde Christina Aguilera şunları söylüyor;
“Kendinize en çok nerelerde güvenebilirsiniz? Nelere yönelmek? Neleri dinlemek? İçinizdekileri ne zaman ve nasıl yansıtmak? ne zaman sessiz kalmak? gerekir. Tüm bunların üzerinden geçeceğiz. Yanıtlarını bulduğunuzda her şeyi içinize almanız mümkün hale gelecek"
Video görüntüsünü ilk izlediğimde Christina Aguilera’nın söyledikleri çok ilgimi çekmişti. Bu sözlerin, insan hayatına da uygulanabileceğini düşündüm. Ünlü şarkıcının meşhur olduğu ilk zamanlar ile şimdiki haline bir bakın. Sesi hep güzelmiş. Fakat bu güzellik ilerleyen yıllarda bedeni, duyguları ve zihni birleşip bir bütün haline gelmiş. Bence herkes benzer gelişimi kendisi için gerçekleştirebilir. Hadi şimdi, elinize kâğıt kalem alın ve CA'nın sorularına yanıt vermeye başlayın.
Hayatınızın hangi alanlarında kendinize en çok güven duyduğunuzu, nelerin peşinden koşmak istediğinize, nelere en çok kulak vermek istediğinizi, ne zaman geride kalıp dinlemenin keyfini çıkartabileceğinizi, kendinizle ilgili en çok neleri ifade etmek istediğinizi, teker teker yazın. Soruların yanıtlarını yazdıkça, hayatınızda ve çevrenizde olanları kolaylıkla anlayabilir, CA'nın söylediği gibi her şeyi içinize almanız mümkün hale gelebilir. Mesela, size hizmet etmeyen olay ve insanları hayatınızdan çıkartmak kolaylaşabilir. Henüz farkında olmadığınız güvenli alanlarınızı keşfettikçe gücünüzü fark edebilir, endişe ve korkular olmadan kendinizi kolayca ifade etmeye başlayabilirsiniz.
İlhama ihtiyacınız olursa youtube’tan Christina Aguilera’yı dinleyin. 1,57 boyunca küçük sarışın bayanın neler yapabildiğine bakın. Tüm potansiyelinizi kullanabildiğinizde, var oluş sebebinizi keşfedebilirsiniz. Böylece kendinizi olduğu ifade edebilir, hayatın size sunacaklarını fark edebilirsiniz. Şimdi sakın “benzer şeyleri daha önce yaptım olmadı” demeyin. Daha önce bir şeylerin olmamasının sebebi, akıllı sorulara verdiğiniz yanıtları hayatınıza yansıtamamış olmanızdandır. Hadi tembellik yapmayın, deneyin. Soruları yanıtlayın.
Her Daim Sevgi ve Işıkla
www.nefestr.com
Sibel KAVUNOĞLU
 
Nefes ve Yaşam Koçu Sibel Kavunoğlu




2017-07-20
Alma Verme Dengesi
 Alma verme dengesi, tutturulması gereken bir hesap gibi düşünülmemelidir. Mesela, birilerine bir şey verdiğinizde karşılığı her zaman aynı yerden gelmeyebilir. Ya da verme şekli maddesel olduğu halde alma şekli farklı tarzda olabilir. Bu yazımda alma ve verme dengesinin çalışma şekline farklı bakış açıları ile bakmaya davet etmek istiyorum.  Alma ve verme dengesiyle bağlantılı üç farklı konudan bahsedeceğim
Bunlardan ilki olan zihnin ne durumda olduğu, alma, verme dengesi için çok önemlidir. Mesela dar görüşlü olduğunuz sürece alma verme dengesinin çalışma şeklini anlamakta zorlanabilirsiniz. Bir insanın dar görüşlü olup olmadığı, yaşamında var olan öfke, nefret, kıskançlık, takıntılar, hırs ve gururun kapladığı alanla direk ilgilidir. Nefret ettiğiniz kişi ya da kişiler varsa, dünyayı sadece onların etrafında dönüyormuş gibi algılarsınız. Bu şekilde var olan diğer fırsat ve olasılıklar görülmez hale gelir.  Kıyamet gününün yaklaştığını bile düşünülebilirsiniz. Kıyamet günü psikolojinin, alma verme dengesine ait görüşünüzü nasıl etkileyeceğini sizin hayal gücünüze bırakıyorum.  İlla alma, verme dengesinin anlamını keşfetmek istiyorum diyorsanız ilk yapılacak şey dar görüşlülükten kurtulmak olacaktır.  
Alma ve verme dengesiyle ilgili diğer bir konu, cömertliktir. Cömertlik, sadece birilerine eşya ya da para verilmesiyle ilgili değildir. Kişinin kendisiyle ilgili pozitif değişiklik yapması da cömertliğin kapsama alanına girer. Örneğin hepimizin Atatürk, Yunus Emre, Mevlâna gibi fikirlerine güvendiği, ilham aldığı kişileri vardır. Bu kişilerin yaptıkları ile söyledikleri kendimizi geliştirmemize yardımcı olur. Topluma daha faydalı bireyler haline geliriz. Zamanla bu insanlara ait görüşlerin enerjisi bedenimizde ifade bulmaya başladığında, etrafımızdaki kişiler bizden esinlenerek yaşamlarında pozitif değişikler yaparlar. Alma verme dengesinin maddesel olmayan hali, insanın kişiliği ile ilgili cömertçe yaptığı değişimler sırasında ortaya çıkar.
Alma ve verme dengesi ile ilgili  başka bir konu sevgidir. Sevginin az olması, dar görüşlülükle yani zihnin kapalı olmasıyla ilgilidir. Zihin kapalıysa sevgi de kısıtlı kalır. Sevgi kısıtlı olduğunda, alma verme dengesi otomatik olarak kısıtlanacaktır. Bu duruma en iyi örnek, çocuklardır. Hiç tanımadığınız bir çocuğun kahkahalar attığını gördüğünüzde neler hissedersiniz? Bedeninizden güzel hisler yükselir. Bu hisler yüzünüzde gülümseme yaratır. Çocuğun annesi, gülümsediğinizi gördüğünde hiç tanımadığı halde o da size gülümser. O sırada etraftan geçenler varsa onlar da gülümsemeye başlarlar. Bazıları sohbete başlar. Buna durup dururken oluşan sevgi alışverişi denir. Böyle bir enerji içindeyken savaşın çıkmasına imkân yoktur. Sadece alma verme dengesi değil, diğer her ne varsa onlar da dengeye girer. Sevgi, her türlü dengeyi sağlayabilen en etkin metottur dersek yanlış olmaz 
Veriyorum, veriyorum fakat yeterli miktarda alamıyorum konuşmalarını yapanlarına sesleniyorum, verdiğim kadar alamıyorum laflarına son versek, dar görüşlülükten kurtulup, kişisel gelişimimiz konusunda biraz daha cömert olsak, sevginin varlığına inansak ve böylece alma verme dengesi her anımızda ifade bulsa ne kadar güzel olurdu? 
Her Daim Sevgi ve Işıkla
www.nefestr.com
Sibel KAVUNOĞLU
 
Nefes ve Yaşam Koçu Sibel Kavunoğlu




2017-07-12
 Nasıl Daha Dostça Olunur?
Bir önceki yazımda doğru ya da yanlışı bulmak yerine marifetli olmanın öneminden bahsetmiştim. Bence illa marifetli olmak istiyorsak, dostça davranmak konusuyla başlamalıyız. İşte bu sebeple, bu yazımda dostça davranma konusundaki performansını arttıracak aydınlatıcı rehberli bir meditasyonu paylaşmak istiyorum. (Bu meditasyonu Subhadramati’nin etik davranmakla ilgili kitabından aldım) 
Bu meditasyon, “Ne yapsam olmadı, gereğinden fazla dostçaydım” şeklinde düşünürken aynı zamanda “Acaba?” diyenlere özel bir meditasyon. Yaz boyunca bu meditasyona her gün kumsalda güneşlenirken ya da serviste işe giderken 6-7 dakika bilemediniz maximum 10 dakika zaman ayırmanız yeterli. Yanınızdakiler sizin uyuduğunuzu zannederler! Böylece ne yaptığınızı  anlatmak zorunda kalmazsınız! 
 Bu çalışmayı uzun soluklu yapmaya niyetliyseniz yanınıza not defteri almanız iyi olur. Şimdi gözlerinizi kapayın ve yakın zamanda “doğru” olduğuna inandığınız fakat karşınızdaki kişi tarafından dostça algılanmayan bir hareketinizi hatırlayın. O anı sanki tekrar yaşıyormuş gibi imgeleyin. Tam olarak o anın içinde olduğunuza inandığınızda, bedeninize konsantre olun. Şimdi bakın bakalım bedeninizde fiziksel olarak neler, hissediyorsunuz? Bedeninizin neresinde enerji daha çok hissediliyor, bu enerji nasıl bir enerji? O an o kişi ile aranızda geçenlerden dolayı duygusal olarak nasıl hissediyorsunuz? 
Fiziksel ve duygusal olarak hissettikleriniz dünyayla olan ilişkinizi nasıl etkiliyor?...... Hiç yorum yapmadan, kendinizi haklı çıkartmaya çalışmadan bir müddet bu sorulara yanıtların gelmesini bekleyin.…….Şimdi gözlerinizi açın ve gelen yanıtları defterinize yazın.
Şimdi tekrar gözlerinizi kapayın. Yine dostça ya da cömertçe davrandığınız bir an olsun. Fakat bu seferkinde karşı taraf dostça davrandığınızı gerçekten hissetmiş olsun. Bu çok ufak bir olay dahi olabilir. Aynı şekilde olay sırasında bedeninizde fiziksel olarak neler hissettiğinize bakın. Bedeninizin neresinde en çok enerjiyi hissettiniz ve bu enerji nasıl bir enerji? Duygusal olarak neler hissettiniz. Fiziksel ve duygusal hissettikleriniz dünyayla olan ilişkinizi nasıl etkiliyor? Birkaç dakikalığına bu deneyimi iyice hissedin…. Şimdi gözlerinizi açın ve bu soruların yanıtını da defterinize yazın.
İlk uygulamadan itibaren sizde bir şeylerin değişeceğinden emin olabilirsiniz. Bu tarz basit, fakat etkili uygulamaların çok tehlikeli olabileceğini de unutmayın. Mevcut hayatınızı mahvedebilirler. Çünkü sizi değişime zorlar. Fakat bilinçli yaşam konusunda sizi destekler. Bağımlılıklarınızdan kurtarır.  Kendinize ve diğerlerine daha az zarar vermeye başlarsınız.
 Her Daim Sevgi ve Işıkla
Sibel KAVUNOĞLU
www.nefestr.com
Bu yazı ilginizi çektiyse “Ne kadar Naziksiniz? “  başlıklı yazımı da okuyabilirsiniz.
 
Nefes ve Yaşam Koçu Sibel Kavunoğlu




2017-07-02
Ne Kadar Marifetlisiniz?
Her şeyin bir okulu var. Fakat nasıl yaşanacağını öğreten bir okul yok. Hayatı, daha çok ailelerimizden öğreniyoruz. Onlar da eğitim almadan, yaşamı tam öğrenmeden çocuk sahibi olduklarından işimiz Allah’a kalmış durumda.
Yaşamı öğrenelim dediğimizde başvurduğumuz kaynaklar genellikle dini felsefeler oluyor. Dini felsefeler, üstü örtülmüş hikayeler ve enteresan metaforlarla, yaşamı öğretiyorlar. Örneğin tek bir cümleden bir kitap çıkartılabiliyor. Paylaşılan bilgilerin hepsi şifreli. İyi bir karmaya sahipseniz bu bilgilere ulaşabiliyorsunuz. Ulaştığınızda ise bu bilgileri hayatınıza yansıtmadıkça etkilerini deneyimleyemiyorsunuz. Daha çok “illa dene, keşfet, kulaktan dolma olmaz” sloganı ile yaşam keşfediliyor. 
Birkaç gün önce doğum günümdü. Dünyaya gelişiminden bu yana epey zaman geçmesine rağmen, yaşam sanatını icra etme konusunda bir arpa boyu yol alabildim. Zamanımın çoğunu, neyin doğru neyin yanlış olduğunu araştırmakla geçirdim. Ne yazık ki, şimdiye kadar bu konuda net bir bilgiye sahip olamadım. Burada bir şeyler çizittirsem de, yazdıklarımın hepsini harfiyen uygulayamadığım zamanlar olabiliyor. Örneğin, kuyrukta beklerken birileri kaynak olsa tüm yazdıklarımı unutuveriyorum. Sizin anlayacağınız yaşam bir sanat ve bu sanatı icra etmek çok zor.
Budist öğretiler, doğru ya da yanlış davranmak yerine, marifetli olmaktan bahsederler. Yaşam sanatını icra ederken, yanlış ya da doğru yapmak yerine olaya özel, bilgece davranmak yani marifetli (becerikli) olmak gerekiyor. Bu da öyle hemen gerçekleştirilebilecek bir şey değil.
Marifetli olabilmek için dikkat edilecek bir sürü parametre var. Bu yazımda üç tanesinden bahsetmek istiyorum. Birincisi, “niyet” Örneğin, insanlara yardım ederken ki niyetiniz, ileride size nasıl geri döneceğiyle mi yoksa onlara gerçekten yardım etmekle mi ilgili? ya da; cömertçe davranmak söz konusu olduğunda niyetiniz, ileride kendinize olumlu yönde geri dönmesi ile mi yoksa karşınızdakine destek vermekle mi ilgili? ya da; diğerlerinin dikkatini çekmek için mi yoksa yaşamdan daha fazla keyif almak ya da sınırlarınızı aşmak için mi cesaret gösteriyorsunuz? Niyet, evrendeki en güçlü enerjilerden birisidir. Gerçek niyetiniz neyse o gerçekleşir. Salt kendinizi düşünerek hareket ettiğinizde, insanlar bilinçli olmasa da bu durumu sezinlerler. Bir müddet sonra sizinle birlikte olmaktan rahatsızlık duyarlar. Çünkü birileri tarafından kullanıldığını hissetmek hoş bir duygu değildir. Günün birinde bir de bakmışsınız yanınızda kimse kalmamış.
Marifetli olmakla ilgili diğer bir konu ise attığınız adımın gerisindeki enerjinin türüdür. Attığınız adımı motive eden enerji öfke ve kızgınlık ise niyetiniz iyi dahi olsa, negatifle sonuçlanacaktır.  Motive eden enerji şefkat ise sonuç pozitif olacaktır. Pozitif sonuçlar her zaman mutluluk getirir. Mutlu olduğunuzda öfke, nefret olmaz ve daha faydalı şeyler yapmaya yönelirsiniz. Düşmanlarınız azalır, sevilen ve sayılan bir insan olursunuz. 
Marifetli olmakla ilgili son önemli konu ise zihindeki düşüncelerdir. Zihninizden ne tarz düşüncelerin geçmesine izin verirseniz, attığınız adım ve seçimler, o düşüncenin yarattığı adım ve seçimler olacaktır. Attığınız adım ve seçimlerin gerisindeki enerjinin ne olduğu, nasıl bir insan olduğunuzu belirler. Nasıl bir insan olduğunuz hayatınızın temasını oluşturur. 
Bence zamanımızın çoğunu doğru ve yanlışı bulmak yerine, niyetimizin kalitesini, bizi motive eden enerjiyi, hareketlerimizin gerisindeki düşünceyi gözlemekle geçirmeliyiz. Bunların her biri, önce bizi sonra da yaşamımızı şekillendiriyor. Karar sizin!
Her Daim Sevgi ve Işıkla
Sibel KAVUNOĞLU
www.nefestr.com
Nefes ve Yaşam Koçu Sibel Kavunoğlu




2017-06-23
İnsanlar Niçin Yaratıldılar?
Dalai Lama, insanları yaratılmasıyla ilgili gerçekleri şöyle dile getirmiş. İnsanlar sevilmek, diğerleri ise kullanılmak için yaratıldılar. Dünyadaki kaosun sebebi, diğerlerinin sevilmesi ve insanların kullanıyor olmasıdır.
Eminim, aranızdan bu sözlere “Hadi canım çok saçma” diyen çıkmayacaktır. Bu sözler ne kadar doğru olsa da olsun bir türlü hayatımızda ifade bulmazlar, hatta tam aksi gerçekleşir. 
"İnsanlar kullanılır, diğerleri sevilir."
Yıllarca, sahibi olduğumuz araba, elbise, ev, mutfak, banyo her ne varsa onları çok sevdik, onları korumak için elimizden geleni yaptık. Hatta yaşadığımız bu dünyada, diğerleri ile ilgili ayrı bir ekonomi oluşturulmuş durumda. Örneğin, eşyalar sigortalanıyor, özel korumalar tutuluyor, alarm sistemleri kiralanıyor, kasalar, özel siteler yaptırılıyor. Bir sürü insan bu ekonomiden ekmek parasını kazanıyor. Görünüşte diğerlerinin sevilmesi herkesin faydasına çalışıyor gibi.
Dalai Lama’nın bu sözlerini hayatınıza almaya karar verdiğinizde, özetle şunlar olur; ilk başta çevrenizdekiler saçma sapan şeylerle uğraştığınızı söylerler, hatta gülerler size. Bu ekonomiyi oluşturanlar, böyle bir seçimin uzun ömürlü olmaması için elinden geleni yapmışlardır. Her şey, herkes birbirine bağlıdır. Fakat yine de insanları sevmek yerine diğerlerini sevdiğimizde hayatımızdaki hasarını bilmeye ihtiyacımız var. Özgür irade her zaman işler. Çünkü aynı şekilde her şey, herkes birbirine de bağlıdır. Hadi hasara şöyle bir göz atalım.
 
Diyelim ki, alışveriş merkezinde muhteşem bir elbise gördünüz. Fiyatı, bütçenizi aşıyor. Gözü yansın diyerek kredi kartınızla satın alıyorsunuz. Eve gidince dolabınızın en nadide köşesine yerleştiriyor, arada sırada dolabınızın kapağını açarak onu giydiğinizde insanların sizi ne kadar çok beğeneceğini hayal ediyorsunuz. İlerleyen günlerde elbisenin başına bir şey geliyor. Mesela bir partide, sevdiğiniz bir arkadaşınızla sohbet ederken arkadaşınız yanlışlıkla elbisenizin üzerine kırmızı şarap döküyor. Bir anda elbisenize olan hayranlığınız bitiveriyor, arkadaşınıza karşı hissettiğiniz sevgi ise hasar görmeye başlıyor. O günden sonra arkadaşınızı eskisi gibi tolere etmemeye başlıyorsunuz. Zamanla arkadaşınıza karşı hissettiğiniz sevgi azalıyor.  Ya da benzer senaryoda, yine bir partidesiniz. Masanın yanında geçerken masanın çivisi elbisenize takılıyor ve elbiseniz yırtılıyor. Tüm geceyi ne kadar beceriksiz ve dikkatsiz olduğunuzla ilgili hesaplaşmalarla geçiriyorsunuz. Hatta geçmişteki benzer olayları hatırlayarak, kendinizi iyice aşağılıyorsunuz. Elbiseniz mahvolmuş olsa da 8 ay daha elbisenin ücretini ödemek zorunda olduğunuzu hatırlayarak kendinizi daha da kötü hissediyorsunuz. Bu iki senaryo da diğerlerini sevdiğimizde başımıza neler geldiğini çok net gösterir. Mutsuzluk! 
İnsanları kullanmak ilgili durumlara baktığımızda ise şunlar olabilir;
Her zaman insanların bizim hakkımızdaki ne düşündükleri önemli olmuştur.  Onların nasıl bir insan olduklarından ziyade bizim hakkımızda ne düşündüklerine odaklanırız. Bir taraf, teyit almak için insanları kullanır. Diğeri, söylediklerinin gerçek olmadığını bildiği halde birilerinin onu koşulsuz desteklemesinden mutluluk hissettiği için insanları kullanır. Her iki taraf için de durum tatmin edici gibi gözükse de sonuç mutsuzlukla sonuçlanacaktır. Gerçekler ortaya çıktığında ki fazla üzün sürmez teyit bekleyen kişi yanıldığını fark eder, geri çekilir. Diğer taraf artık desteklenmediği için ona güvenemeyeceğine inanır. Sonrasında ne mi olur? Her iki taraf da yeniden başlar. Biri, kendisine teyit verecek birisini, diğeri de her şeye rağmen onu destekleyecek birisini bulur. Dünya nüfusunu düşündüğünüzde, yeni birisini bulmak hiç de zor olmayacaktır.
İnsanları sevmek yerine kullanmaya devam ettiğimiz sürece onların ağızlarından çıkanlar, mutluluk ya da mutsuzluğumuzun sebebi olmaya devam edecektir. En iyisi orijinale dönmektir. Yani “İnsanlar sevilmek için yaratıldılar. Diğerleri, kullanılmak için yaratıldılar.”’ Sözünü destekleyecek seçimler yapmaktır. İnsanları seversek herkes kazanır. Biz onları sevdiğimizde onlar da bizi seveceklerdir. Her insan kendisini seveni, her ne olursa olsun anlayışla karşılar, toleranslı davranır ve güvenir. İnsanları sevmenin cebe de faydası vardır. Korumaya ve rekabete yönelik harcamalar azılır, sıkıntı çekmeden büyük bir tasarruf yapılmış olur. Belki de en önemlisi insanları kullanmaya devam ettiğimiz sürece kendi hayatımızla ilgili bir şeyler yapmak zorlaşacak ve daha tembelleşeceğiz. O zaman insanları sevmek daha da zorlaşacak.
Evren, insanları sevebilmemiz için diğer şeyleri kullanımımıza sunmuştur. Bu nasıl bir ince düşüncedir!!! Bence bu bayram süresince, insanları sevmeyi, diğerlerini de kullanmayı hatırlayalım. Belki de bu sözler dört gün süren bu bayramın sonunda hayatınızda ifade bulmaya başlar. Kim bilir?
Bayramınız kutlu olsun, çok keyifli geçsin…
Her Daim Sevgi ve Işıkla
Sibel KAVUNOĞLU
www.nefestr.com
 
Nefes ve Yaşam Koçu Sibel Kavunoğlu




2017-06-14
Rekabetin Dayanılmaz Çekimi
Rekabetin etkisi, okul döneminde de devam eder. Bu sefer ebeveynler, “Çok çalışman gerekiyor, yoksa abin gibi doktor olamayacaksın” ya da “başarılı olamazsan kapıcı Ahmet Efendi gibi her gün apartmanın çöplerini toplarsın”, “Serpil hanım gibi ev işleriyle ömrünü tüketmek istemiyorsan derslerine çok çalışmalısın” şeklindeki tavsiyeleriyle hayatımıza renk katarlar. Arkadaşlarımızla sürekli yarış halindeyken enteresan bir şey olur. Bazen onların yok olmasını isteriz. Hatta onları düşman olarak gördüğümüz anlar olur. Okul hayatı süresince etrafımızda bizden daha başarılı çocuklar olduysa, okul hayatı özgüvenden yoksun bir şekilde sona erer.
İş hayatına başladığımızda ise kendimizi kıran kırana bir savaş içinde buluruz. Çünkü, şirket sahipleri hedeflerin gerçekleşmesinde rekabetin önemli bir rolü olduğunu ileri sürerler. Hatta “tatlı bir rekabet içinde olmak” deyimleriyle, rekabet allanır, pullanır. Rekabet, ne kadar allanıp pullansa da insan hayatına fiziksel, zihinsel ve ruhsal zararı vardır. Bazıları rekabetin insanı geliştirmekten çok kısıtlar. Rekabetin, başarının sağlanmasında ve sınırların aşılmasında çok etkili olduğu, koca bir aldatmacadır. Bence, rekabet insanı geliştireceğine kısıtlar. Çünkü başkaları tarafından belirlenmiş olan hedeflerin gerçekleştirilmesine daha fazla zaman ayıranlar, ileride yaratıcılıklarına sahip çıkmadıklarını ve kendi hayallerine zaman ayıramadıklarını keşfederler. Bu durumu keşfetmek her insana acı verir. Rekabetle ilgili başka bir gerçek daha vardır.
Rekabet halindeyken zihin, “Her şeyi ben bilirim.“ halindedir. Her şeyi sadece ben biliyorsam, kendimle ilgili geliştirecek bir şey yok demektir. Bu durumda kendimizi geliştirmek için ne içimize dönebilir ne de dış aktivitelere yöneliriz. Bize özgüven kazandıracak, daha huzurlu hissettirecek bir sürü aktiviteden uzaklaşırız. Çok fazla beklenti ve çok çalışma hali içinde olduğumuzdan tatile bile çıkamayabiliriz. Bunlar dışında, rekabetin, sevdiklerimizden uzaklaştırması, strese bağlı doktor masraflarını arttırması, hırsı, gururu hayatımıza getirmesi gibi birçok ağır bir faturası var.
Siz siz olun, arada sırada rekabetin kısıtlayan tarafınıkendinize hatırlatmayı unutmayın
.Her Daim sevgi ve Işıkla
www.nefestr.com
Sibel KAVUNOĞLU
Nefes ve Yaşam Koçu Sibel Kavunoğlu




2017-06-05
Ne Kadar Nazik ve Düşüncelisiniz?
 Başkalarına karşı nazik ve düşünceli olmak. Herkesin bu konu üzerine kendince bir şeyler yaptığına eminim.  Nazik olmak, deyince aklınıza neler gelir?
Nazik olmak, arkadaşça dostça davranmak anlamına gelir. Şimdi, geçmişe bir bakın, haftalar, günler hatta aylar önce nazik olduğunuz bir anı bulun. Bu anlar az sayıda ise, dostça, arkadaşça davranma sayınızın neden az olduğuna bakın. Sizce nazik olmanın neresi zor olabilir?
 Karşıdan karşıya geçerken yaşlı bir kadına yardımcı oldunuz mu?
Ya da yanınızda duran arkadaşınızla en son ne zaman sohbet ettiniz?
Yoksa yanınızda oturan arkadaşınızla sohbet edemeyecek kadar yoğun musunuz?
Nazik olmakla ilgili başka bir soru da şöyle olabilir. Kendinize rahatlama ve geri çekilme fırsatı verseydiniz ne olurdu? Dostça davranılmaya olan ihtiyacınızla ilgili neler söyleyebilirsiniz.?
 Bazen kendimizi o kadar çok zorluyoruz ki, uzun bir süre rahatlamak mümkün olmuyor. Öyle değil mi?
 Kendinize dürüst davranın ve yukarıdaki soruların yanıtını boş zamanınızda bulun. Eminim, çok iyi bildiğiniz halde zamanla unuttuğunuz birçok şey aklınıza gelecektir. Nazik ve düşünceli olma işine biraz daha odaklanmanıza yardımcı olacak hatta size ilham verecek bir bilgiyi paylaşmak istiyorum.
 İnsanların yaptıkları ve söyledikleri bazı şeyleri unutabilecekleri halde hiçbir zaman hissettiklerini unutmazlar. Bu yüzden de size tepki gösteren insanlara karşı sabırlı olduğunuzda, tepki vermediğiniz de karşınızdakini çok şaşırtacağınıza eminim. Cömert olmak, size haksızlık yapanı affetmek, şükran duymak, sadık olmak, ilham olmak, nazik ve düşünceli olmak, arkadaşça dostça davranmakla ilgilidir. Unutmayın, nazik olmanın iyi bir şey olmadığını savunacak kimse yoktur. Nazik davranmak hem size iyi gelir hem de diğerlerine…
 Her Daim Sevgi ve Işıkla
Sibel KAVUNOĞLU
www.nefestr.com
Nefes ve Yaşam Koçu Sibel Kavunoğlu




2017-05-29
İnsanların Karakteri Değişir mi?
Geçmişte, kişisel gelişimden haberim olmadığı, çıkmazda olduğumu düşündüğüm günlerin birinde, kendimi psikiyatrisin karşında bulmuştum. Sıkıntılarımı psikiyatristle paylaştığımda, şunları söylemişti.
-       Size ilaç veremem. Sizin istediğiniz, karakter değişikliği. Bu çok zordur.
O gün, psikiyatrisin ne demek istediğini anlamamış, “Zayıfsın. Karakter değişikliğini yapamazsınız “şeklinde düşündüğünü varsayarak, içimden “beni hiç tanımıyorsun, dostum” demiştim. Tuttuğunu koparan bir insan olarak bu konunun da üstesinden geleceğimden emindim. Hedefime öyle odaklanmıştım ki doktorun söylediklerini dinlemiyordum bile. Doktorun, ikna gücü ve bilir kişi görüşünün ben de işlemeyeceğini anlaması fazla zaman almadı ve sonunda seanslara başladık…
İlerleyen yıllarda! o gün, doktorun söylediklerini yanlış anladığımı fark ettim.  Evet, karakter değişikliği işi, gerçekten zor bir işti. Ne yazık ki sorun karakterimle ilgili değildi. Sorun, sahip olduğum özellikleri kullanma şeklimden kaynaklanıyordu. O gün psikiyatriste giden Sibel, seçimleri ile ilgili bir şeyler yapmak yerine, karakterini düzelterek işin içinden kurtulabileceğini düşünmüştü. Çünkü suçlayacak bir şeyler arıyordu. Ve o bir şeyler karakteri oluverdi.
Suçlama, dikkati başka tarafa çekmek için kullandığımız en güçlü silahlardan biridir. Bu yöntemi, hırsızın evinize girip her şeyinizi alarak evinizi terk etmiş olduğu halde, onu evinizin içinde aramanıza benzetebiliriz. Sizin de bildiğiniz gibi gerçek çözüm, hırsızın yakalanma işini polise bırakmak ve hırsızın bir daha eve girmemesi için önlem almaktır. Bu çözümü kendinize uyguladığınızda ise, olanları bir kenara bırakmak, onu bunu suçlamak yerine direk zihne çalışmak olacaktır.
 Dışarıyı, zihnimizle algılarız. Herhangi bir fiziksel rahatsızlık söz konusu değilse, duyu organlarımız görevlerini çok iyi yaparlar. Duyu organlarının algıladığını yanlış yorumlayan zihindir. Zihin, geçmişte yaşananlar ile geleceğini öngörüleri ile oluşmuş bilince uygun olarak temas halinde olduğu nesneleri, insanları ve olayları değiştirir.  Bu yüzden de gerçek sorunu bulmak için zihne çalışmaktan başka çaremiz yok.
 Yıllardır, zihne çalışarak neler öğrendim dersiniz? Bir kere karakterim aynı kaldı. Fakat yaklaşım şeklim yani yapış tarzım değişti. Nasıl mı? Diyelim ki, benim gibi aşırı hedef odaklı bir insansınız. Hedef odaklı bir kişinin en büyük arzusu nedir? Elindeki işi, en kısa sürede mükemmel bir şekilde sonuçlandırmak. Hedefe odaklı bir kişi, zihnine çalışmıyorsa, hedefini gerçekleştirmek için önüne çıkan her şeyi yakıp yıkarak hedefine ulaşacaktır. Zihnine çalışıyorsa hedefine ulaşmak için diğerlerine karşı daha sabırlı olacak, onlara karşı tölerans gösterecek, ahlakı kuralları dikkate alarak hedefine ulaşacaktır. Bu konuyla ilgili başka bir örnek de iyi kalpli bir insanla ilgili olsun. Zihnine çalışmayan çok iyi kalpli insan, sadece sevdiklerini gözeterek işlerini yoluna koyar, diğerlerini ise göz ardı eder. Zihnine çalışan çok iyi kalpli bir insan ise, sadece kendi çevresindekilere değil, kendisine karşı kötü davranan insanlar ile nötr hisler beslediği insanlara da eşit şekilde davranmaya özen gösterir. Çünkü düşmanı olarak bildiği insanların günün birinde can dostu, can dostu olarak bildiklerinin ise günün birinde yoldan çıkabilecekleri çok iyi bilir. Herkese eşit davranmaya çalışarak hem sabırlı olmayı öğrenir, hem de kalbinin yoldan çıkmasını önlemiş olur.
Tüm yazdıklarımı toparlarsam, değişmesi gereken şey, karakter değildir, nasıl var olduğumuzdur. Bu da ancak zihne çalışmakla gerçekleşir. Bu yola aydınlanma yolu da diyebiliriz.  Bu yolda çocuk adımlarıyla düşe kalka bir şeyler öğreniriz. Bize yaramayanı aforoz etmek yerine onunla birlikte nasıl yaşayacağımızı öğrenerek çok mutlu yetişkin halini alırız.
 Her Daim Sevgi Işıkla
www.nefestr.com
Sibel KAVUNOĞLU
Nefes ve Yaşam Koçu Sibel Kavunoğlu




2017-05-22
Her Şeye Rağmen Sevebilmek
Artık “Her şeye rağmen sevebilmek” adına, yapılanları sineye çekip üzerlerini örtmek yerine her kim ne yaptıysa onu/ları, oracıkta bırakmanın en doğru hareket olacağına inanıyorum. Her ne olduysa, öfkelenmeden, üzerinde kafa patlatmayı bırakarak, normal yaşantımıza devam edelim diyorum. Çünkü sürekli olarak tek bir olaya kafa patlatarak, bir sonrakinde nasıl davranacağımızı planlayarak, yaşantımızda olmaması gerekenlere enerji veriyoruz ve de hiç de arzu etmediğimiz sonuçlar oluşuyor. Unutmayın ki her kim, ne yaparsa yapsın, bir önceki seçimini dengelemek için başka bir seçim yapar. Örneğin, gün içinde bir şeyleri bastırarak etrafınızda insanları, her şeye rağmen sevmeye çalışırsınız, bastırdığınız enerji kendisini dengelemek için akşam eve geldiğinizde, sevdiğiniz insanlar da ifade bulur. Her şeye rağmen sevmenin daha kolay olacağı insanları, her şeye rağmen sevmemiş olursunuz. Olanları orada bırakmadan, sürekli size yapılanlar üzerinde düşünerek, intikam planları oluşturup birilerinin ipliğini pazara çıkartabilirsiniz. İnsanlara dayanamıyorum diyorsanız, önce onları düşüncelerinizden ve dilinizden bırakmayı deneyin. Affetmeden, nefretinizi bastırarak onları sevmeye çalışmayın. O benim eğitmenim, onun sayesinde sabrı, tölere etmeyi öğreniyorum diyorsanız o başka tabii.
Kadim bilgiler, Her şeyi oluruna bıraktığımızda sevgi ve ışığın yükseldiğini ve daha görünür hale geldiğini söylerler. "Tamam, bıraktım, fakat sevgi, ışık falan deneyimlemiyorum" diyorsanız, içinizde öfke olduğu sürece, maalesef bırakmamışsınız demektir. Bu şekilde her şeye rağmen sevemezsiniz. Çünkü karanlıktayken ışık görülmez. Loş ışık, ilk başlarda romantik bir seçim gibi görünebilir fakat ne kadar iyi kalpli bir insan olursanız olun, loş, aydınlık, karanlık her neyi seçtiyseniz sonuç seçiminizle bağlantılı olacaktır.
Keşke eğitim sisteminde nasıl bırakacağımıza dair bir ders olsaydı. Fakat yok!. Bu yüzden de bırakmayı öğrenmek bizim işimiz. Hadi, şimdi başlayın; sizi rahatsız eden bir kişiyi hatırlayın ve o olayı ve kişiyi bıraktığınızı hayal edin, sanki gerçekmiş gibi olsun. Bakın bakalım nasıl hissedeceksiniz?
 
Her Daim sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2017-05-12
Neden Bir Türlü Tatmin Olamıyoruz!
Televizyon seyretmeye neden bu kadar zaman ayırıyoruz? Bilgisayar oyunları, neden ilgimizi çekiyor?  Neden sürekli olarak kendimizi oyalama çabası içindeyiz?
Canımızı sıkan insanlardan ya da olaylardan uzaklaşmak için yukarıda bahsi geçen aktivitelere yöneliriz. Sürekli neyi yapıp yapmayacağımıza, kimi neden sevip ya da sevmeyeceğimize kafa patlatırız. Bu durum kısıtlanmış hissi verir. Kısıtlandığımızı hissettiğimizde ise tek bir şey olur; o da hayattan keyif almamaya başlarız. Doyumsuz, tatmin olamamış bir hayat sürdürürüz. Bunun sebebi ise bir önceki yazımda belirttiğim gibi dayanağı olmayan düşüncelerdir. Düşüncelerin, bu durumu nasıl yaratabildiğini bir örnekle açıklamak istiyorum.
Şimdi, önünüzde fırından yeni pişmiş sıcacık bir suflenin olduğunu hayal edin. Sufleden yayılan çikolatalı kek kokusu burnunuza gelsin. Şimdi ise sufle tabağının yanında duran kaşığı aldığınızı ve suflenin içine batırdığınızı hayal edin. Kaşığı batırır batırmaz, volkan lavları gibi çikolatanın suflenin içinden aktığını hayal edin. Şimdi krema ve pudra şekerini sufleye ilave ederek karıştırdığınızı hayal edin. Şimdi ise suflenin tadına bakın. Suflenin ağzınızın içine aktığını, oradan da midenize doğru hareket ettiğini hayal edin. Umarım hayal bile olsa suflenin tadını hissedebilmişsinizdir. Sizce, gerçek sufleyi yemek ile hayal ederek yemeğin hangisinde, tatmin duygusu daha yoğun olurdu?
Tabii ki, gerçeğini yediğinizde, öyle değil mi?
Sürekli zihninizde yani düşüncelerinizde yaşadığınız sürece tıpkı hayalinizde yediğiniz suflede olduğu gibi yaşam tatmin edici olamayacaktır. Başınıza gelenlere anlam verememenizin, ilişkiler de dikiş tutturamamanızın sebebi de budur. Diyelim ki birisi size haksızlık yaptı ve siz ona çok kızdınız. Bir sonraki karşılaşmanıza kadar zihninizde ona haddini bildirmenin yollarını arayacak ve onunla olan ilk karşılaşmanızda, panter misali onu bozguna uğratmak isteyeceksiniz. Siz onu nasıl yeneceğinizin hayalini kurarken o da, belki de o sizden af dilemeyi planlıyor olabilir. Peki, o sizden özür dileme niyetinde, siz ise onu parçalama niyetindeyken karşı karşıya geldiğinizde sizce neler olacak? O sizden samimi bir karşılık alamadığı için affetmeye laik olmadığınızı düşünecek, siz ise onun affetmek konusunda samimi olmadığını düşüneceksiniz. Sonuç olarak her iki tarafta kazanamayacak, mutsuz olacaklar. Sürekli zihninizde planlar yaptığınız sürece o anın hoşgörüsünden, anlayışından, sevgisinden kendinizi alıkoyarsınız. 
Sürekli negatif düşünceler içinde aynı senaryolar üzerine kafa yorarak hayattan keyif almak mümkün olmaz. Bence bu hali hiçbirimiz hak etmiyoruz. Kim? ne yaptı?, ne olabilir ?şeklinde olasılıklara kafa yormak yerine o anın sihrinden faydalanmaya ihtiyacımız var. Bunun için sürekli tehdit altında olma halini bırakmalıyız ki sevgi kendini göstersin.
 Her Daim Sevgi ve Işıkla
Sibel KAVUNOĞLU
www.nefestr.com
Nefes ve Yaşam Koçu Sibel Kavunoğlu




2017-05-01
Hayat bazen neden sıkıcı gelir !-I
Hayat, bazen katlanılmayacak hale gelir, öyle ki yaşadığımız hayattan sıkılırız. Bilim “Her an her şey değişir, her şey geçicidir” dese de bu gerçeği unuturuz. Her şey aynı gibi gelir. Değişimin fark edilememesinin tek bir sebebi vardır.
O da; Zihinden geçen düşünceler. Aslında geçmişte yaşamış bilge kişiler, bu durumu fark etmiş ve düşünceler ile onların yarattığı bakış açısı aynı kaldığı sürece değişimin mümkün olamayacağını söylemişlerdir.  Fiziksel dünyada var olan her şey önce zihinde var olur. Bu yüzden de zihin yapımızı, düşüncelerimizi değiştirmeden değişim söz konusu olmayacaktır. Örneğin; “Anlayışlı ve hoşgörülü olmak istiyorum” şeklinde bir arzunuz olsun. Bu arzunuz düşüncelerde kaldığı sürece gerçekleşmeyecektir. Ancak, anlayışlı ve hoşgörülü olmanın yaşantınıza neler getireceğini hayal edip sonrasında bu hayalleri hayata geçirdiğinizde anlayışlı ve hoş görüşü bir insan haline gelebileceksiniz. Düşünceler deneyimlere yansımayınca değişim de olmayacaktır
Aynı şekilde “böyle şeyler hep beni buluyor” şeklinde düşündüğünüz sürece yani bakış açınızı değiştirmediğiniz sürece “Böyle şeyler” sizi bulmaya devam edecektir. “Ben bildiğim, gördüğümden şaşmam” sloganına takılı kaldıysanız, düşüncelerinizde hep haklı olmayı seçtiğiniz için diğerleriyle çatışmaya devam edeceksiniz. Ve böylece hayat gittikçe daha sıkıcı hale gelecektir. Tutunduğunuz her şey bağımlılıklar olarak sizinle olmaya devam eder. Bağımlılıklar mutluluk ve huzur vermekten çok yoldan çıkartıp hayatınızı daha sıkıcı yaparlar. Budist bakış açısına göre bağımlılığın tanımı, bir nesnenin sahip olduğu güzel özellikleri abartarak nesneyi mutluluk kaynağı olarak görmektir.
İyisi mi, siz siz olun, zihninizden geçen düşüncelere pek kulak asmayın Düşünce yapınızı değiştirmedikçe hayattan sıkılmaya devam edeceğinizi de hiç unutmayın. Bir sonraki yazımda düşüncelere kulak astığınızda neler olabileceği konusundaki görüşlerimi paylaşacağım.
Her Daim Sevgi ve Işıkla
Sibel KAVUNOĞLU
www.nefestr.com
Nefes ve Yaşam Koçu Sibel Kavunoğlu




2017-04-19
Havada ne var?
Soluduğumuz havada ne var? Bu soruya da yanıt verdikten sonra bir süreliğine nefesle ilgili yazılarıma ara veriyorum. Yeni tartışma konusu ya da sorularınız olursa tekrar nefes konusuna dönebiliriz.
**** “ Soluduğumuz hava içinde birçok gaz vardır. Oksijen en popüler olanıdır. Çünkü oksijen enerjimizi yükseltendir.  Peki onca gaz içinden oksijenin ne kadarını almalıyız? Bu soru çok önemlidir. Hava;  %21 oranında oksijen, %78 oranında azot, %0.93 oranında argon, %0.03 oranında karbon dioksit ve içlerinde değişken miktarlardaki su buharının (nem) da yer aldığı diğer az miktardaki gazlardan oluşur(1). Burada bizi ilgilendirenler; oksijen, azot, karbon dioksit ve sudur.
Guyton ve Hall’un Medikal Fizyoloji Ders Kitabının 9. baskısında belirtildiği gibi, havadaki gazlar akciğerin dışında, içinde olduklarından farklı yoğunluklara sahiptir. Akciğerin içinde ise, hava bu organın en uç noktaları olan alveol’lere giderken nemlendirilir ve buradaki su buharı diğer gazları seyreltir. Gaz yoğunluklarındaki değişiklikler aynı zamanda, alveol’lerin içindeki havanın sadece bir bölümünün her nefeste yenisiyle değiştirildiği bilgisiyle açıklanabilir. Oksijen sabit bir şekilde alveol’lerdeki hava tarafından emilir, karbon dioksit sabit bir şeklide alveol’lere nüfuz eder. Yani, fazladan su buharına, oksijen emilimine ve karbon dioksit boşaltımına bağlı olarak, alveol’lerin içindeki gaz yoğunlukları atmosferdeki havadan farklıdır. Alveol’lerin içindeki hava; %14 oranında oksijen, %75 oranında azot, %5 karbon dioksit ve %6 su buharı içerir.  
Alveol’lerin içindeki %14’lük oksijen yoğunluğunu, %21’lik atmosferik yoğunluğa ancak Transformal Nefes seanslarında olduğu gibi nefesi artırarak ve etkinleştirerek yaklaştırabilirsiniz. Nefes hacmi ve ritmi artınca, oksijen oranı da artar. Yani alveol’lerin içine kan tarafından alınıp götürülebileceğinden daha fazla O2alırsınız. Bu O2’nin alveol’lerin kılcal zarına doğru nüfuz edişini artırır ve kandaki oranının çoğalmasıyla sonuçlanır. O2’nin kandaki yoğunluğundaki artış, dokulardaki ve hücrelerin içindeki oksijen oranının da artışına yol açar.
Kan akışındaki hızlanma, hücrelere daha çok besin ve oksijen taşınmasına; hücrelerden daha çok karbondioksit ve diğer metabolik atığın toplanmasına neden olur. Yüksek miktarda O2 dağıtımı, hücrelere metabolizma hızlarını artırma ve daha çok enerji  (ATP) üretme olanağı verir. Böylece, dokularda daha çok O2 olur ve daha fazla enerji üretimi gerçekleşir.
Peki O2’nin dokularda daha fazla olmasının genel sağlık üzerindeki olumlu etkisinden başka etkileri de var mıdır? 
Kesinlikle. Bakterileri ele aldığımız daha önceki bölümde değindiğimiz gibi, oksijen etken formunda son derece tepkiseldir çünkü hidrojen ve diğer oksijen molekülleri ile birleşmeye her an hazır ve nazırdır(1)Bir oksijen molekülü (O2) biraz elektrik yükü kaybederek bir süperoksit radikal’e (O2-), bir hidrojenle birleşerek bir hidroksi radikal’e (OH-) dönüşebilir ya da iki hidrojen molekülü ile bütünleşerek hidrojen peroksit şekline bürünebilir(2)
Bu kimyasallar; bir hücre, hayvan ya da bakteri için son derece toksiktir. Oksijen ve radikalleri tıpkı bir tahterevallide olduğu gibi dengededir. Birbirleriyle serbestçe bir araya gelirler ve istikrarlı oranlarda bölünebilirler.(1)Daha fazla oksijen ekleyerek süreci dengeyi korumak için daha fazla oksijen radikal’i üretmeye doğru yönlendirebiliriz. Böylece, daha fazla hidrojen peroksit, süperoksit radikal’leri ve hidroksi radikal’leri O2 artışına neden olur.(2) Peki ama radikaller zararlı değil miydi? Evet ama, sadece aşırı miktarlarda olduklarında.
Radikallerin üretiminin ve parçalanışının dengesi bozulunca, sağlık da bozulur. Çok fazla oksijenin yıkıcı etkileri vardır ve bu etkilerin yarattığı sürece oksijen zehirlenmesi denir. Oksijen zehirlenmesi süreci iyi anlaşılamamıştır ve kötü tanımlanmıştır ama yine de bazı parametreler belirlenebilmiştir.(2)Oksijenle ilgili üç değişken bulunmaktadır. Bunlar yüzde, basınç ve maruz kalma süresidir. Bunlardaki yükselişler, zehirlenme riskini artırır.
Oksijen zehirlenmesi belirtileri kendilerini en çok sinir sistemi üzerinde gösterir. Yaygın belirtiler; titreme (tremor), seğirme, kasılma ve çırpınmalardır. Bunlar normal atmosfer basıncında hava (bir gaz bileşimi olduğunu hatırlayın) solurken gerçekleşmez. Bu zehirlenme, %50 ya da daha fazla oksijen içeren havayı, normal atmosfer basıncının iki katı ya da daha yüksek basınçlarda soluyan insanlarda görülür.(2)(3)
Maruz kaldığınız atmosferik basıncı 2 atmosfer artırmak için, su seviyesinin yaklaşık 10 metre altına dalmalı ya da basınç odasına girmelisiniz. Hava %20 civarında oranında oksijen içerdiğinden, normal atmosferik basınçlar altında nefes alarak havadan %20’den fazla oksijen almanıza olanak yoktur. Yani, Transformal Nefes sırasında oksijen zehirlenmesi gerçekleşebilecek bir şey değildir. Bedenlerimizdeki normal sağlıklı hücreler, radikallerin yapabileceği tahribata karşı onları koruyacak enzimlere sahiptir. Sadece bu enzimlerin işleri başlarından aşkınsa, sorun yaşanabilir.
Yani, O2’nin nefes hacminin ve hızının yükseltilmesi yoluyla artırılması aynı zamanda radikal oluşumunu da artırır. Bununla birlikte, hücrelerimiz koruyucu enzimlere sahiptir. Ayrıca, bunları birçok bakteri ve kanser hücresinden daha başarılı bir şekilde üretirler. Katalaz ve peroksidaz enzimlerinin hidrojen peroksit molekülünü parçaladığını hatırlayın. Süperoksit dismütaz enzimi oksijen radikalini iki hidrojen molekülüyle birleştirerek hidrojen peroksit oluşturur ve açığa kararlı bir oksijen molekülü çıkarır. O2’nin dokulardaki bu artışı kendi hücrelerimizin ve bedenlerimizin sağlığını geliştirirken, bakterilerin ve kanser hücrelerinin yok edilmesine yardım eder. “
 
Her Daim Sevgi ve ışıkla
Sibel KAVUNOGLU
www.nefestr.com
****Dr. Judith Kravitz’in yakında piyasaya çıkacak olan kitabından alınmıştır. *****
Nefes ve Yaşam Koçu Sibel Kavunoğlu




2017-04-06
Doğru Nefes Almakla İlgili Doğru ve Yanlışlar-3
Bugünkü yazımda doğru nefesle ilgili iki farklı soruyu yanıtlayacağım. İlk soru, insan bedeninin doğası hakkında fazla bilgi sahibi olanların, diğeri ise nefes çalışmaları hakkında olumsuz düşünceleri olanların en çok sorduğu sorular arasında yer alıyor.
1-    Çok nefes alıp vermek serbest radikalleri artırmıyor mu?
Serbest radikaller, sağlam moleküllerden elektron çalarak, onların yapısını bozan, normal moleküllere zarar veren maddelerdir. Bağışıklık sistemi, bedenimize giren virüs ve bakterileri yok etmek için serbest radikalleri oluşturur. Bu süreç tamamen bedeni toksinlerden arındırmak içindir. Serbest radikaller sadece içsel faktörler ile değil çevre kirliliği, radyasyon, sigara dumanı ve tarım ilaçları vb. gibi dışsal faktörlerle de meydana gelir. Bedende faydalı olmayan serbest radikalleri bertaraf edecek doğal bir mekanizma vardır. Nefes alıp verdiğinizde bedenimize giren oksijen sebebiyle serbest radikaller artmaz. Aksine doğru nefes ile bedene giren oksijen ve karbondioksiti optimal seviyelere ulaşır.
2-      Performanslı nefes alıp vermelere zararlı mı?
 Doğru şekilde yapıldığı sürece kocaman bir “HAYIR” . 
Performanslı nefes alma hiperventilasyon sebep olacak şekilde olmadıkça hiçbir zararı yoktur. ** “Hipervantilasyon, Steadman Tıp Sözlüğünde tanımlandığı şekliyle, kandaki karbon dioksit yoğunluğunun solunum hızındaki artışa bağlı olarak düşmesidir. Bununla beraber, nefes hızı hipervantilasyon’un en önemli parçası değildir, önemli olan nefesle birlikte verilen gazın hacmidir. Hipervantilasyon’da nefes veriş nefes alıştan daha uzun ya da daha güçlüdür. Bunun sonucunda, kandan daha fazla CO2’nin dışarı çıkması olur. CO2 bir asit rolü oynadığından, azalması kanın pH değerini yükseltir, onu daha alkali (bazik) bir sıvıya dönüştürür.  pH, normal aralığı olan 7.35-7.44’ün dışında bir değer gösterdiğinde bedensel fonksiyonlar bozulmaya başlar. 
 Hipervantilasyon’un daha sonraki belirtileri muhtemelen CO2’nin düşüşünden çok, N2’nin yükselişine bağlı olmalıdır ama bu konu hala tam olarak araştırılmamıştır.
Solunum yaparken nefes verişleri nefes alışlarına göre daha güçlü ve daha hacimli olan ve bu nedenle hipervantilasyona girenlerin aksine, Transformal Nefes uygulayıcıları, bilinçli ve amaçlı nefes alır ve nefes verişlerinde sakinliklerini korurlar, nefesin genişlemiş akciğerlerinin doğal tepkisiyle kendiliğinden boşalmasına izin verirler. Doğru nefes tekniği kullanıldığında, CO2 gerektiği gibi atılır, pH değeri değişmez ve hipervantilasyon oluşmaz. “***
Bundan dört, beş yıl önce çok sevdiğim bir doktor arkadaşım nefes çalışmalarının hipervantilasyona sebep olduğu konusunda bayağı ısrarcıydı. Dedikleri doğruydu fakat transformal nefes özel bir nefes alma tekniği kullanırız ki bu hiperventilasyona sebep olmaz. 1,2,3 süresince nefes alırız, ( 4,5) süresinde ise nefes veririz. Bu şekilde dengeli bir şekilde oksijeni alıp karbondioksit verme hali gerçekleşir. Bu tekniği ne kadar detaylı anlatsam da onu ikna edememiştim. Kişisel gelişim konusunda uzman bir arkadaşım da benzer şeyleri söylemişti. Peki bu iki kişiye neler oldu dersiniz?
 Doktor arkadaşımla yaptığımız konuşmadan iki sene geçtikten sonra o da nefes tekniklerini öğrenip insanlarla paylaşmaya başladı. Diğer uzman arkadaşım ise hala performanslı nefes alma tekniği yaptığım konusunda ısrarcı. Aslında ona hak veriyorum. Çünkü nefesi o kadar kısıtlı ki, kısıtlı nefes almaya devam ettiği sürece nefes almak onun için hiç kolay olmayacak. Sürekli dışarıya odaklı ruhundan uzak bir yaşam sürecek.  Tabii bu da çok keyifli bir yaşam şekli olmayacak….Bu noktada daha önce paylaştığım  paragrafı tekrar paylaşmaktan başka çarem yok
 
 …; Kendimize karşı hoşgörülü olmadıkça dışarıya karşı hoşgörülü olamayız. Bu yüzden konuları tek taraflı olarak düşünürüz. İki tarafı da düşünmek için öncelikle kendimize karşı hoşgörülü olmalıyız….
 Her Daim Sevgi Ve Işıkla
Sibel KAVUNOĞLU
 www.nefestr.com
**** Dr. Judith Kravitz’in kitabından alınmıştır.
 
Nefes ve Yaşam Koçu Sibel Kavunoğlu




2017-03-29
Doğru Nefes Almakla İlgili doğru ve Yanlışlar-2
Bugünkü yazımda son zamanların en popüler konularından olan Burun nefesi mi Ağız nefesi mi? Hangisi doğru? Konusunu masaya yatırmak istiyorum.
On iki sene önce nefese başladığımda, burnumda et vardı ve dolayısıyla ağızdan nefes alıyordum. O zamana kadar bu durum beni çok rahatsız etmiyordu. Çünkü ağızdan nefes alanlarda görüleceği söylenen yorgunluk, halsizlik gibi sorunlar yaşamıyordum. Hatta yorulmak nedir bilmeyen bir tiptim. Tabii ki stres, sinirlilik gibi sorunlarım vardı. Fakat bu sorunlar burnundan nefes alanlar da vardı. Keşke kitaplarda yazılanlar herkes için doğru olsa, o zaman hiç birimizin kafası karışmazdı.
Burun organımızda, bedene zararlı partikülleri filtre edecek mekanizmalar bulunduğundan burnumuzdan nefes alıp ağızdan nefes verdiğimiz de solunum rahatsızlıklarına yakalanma olasılığım azalır. Fakat yine de hayatta kalabilmek için örneğin yüzerken ya da dalış yaparken burun nefesi yerine ağız nefesini kullanmanız hayrınıza olacaktır.
Solunum kapasitenizi kısa zamanda tam randımanlı kullanmak istiyorsanız ağız nefesini kullanmanızı öneririm. Biz Transformal nefes koçları uygulama sırasında ağızdan birbiri ile bağlantılı nefes alıp veririz. Diyafram kasını çalıştırmak için ağızdan aldığımız havanın kuvvetini kullanırız. Diyafram kası diğer kaslardan bir farkı yoktur. Enerji vererek diyafram kasınızı çalıştıramazsınız. Özel güçleriniz varsa ayrı tabii… Diyaframı kasını çalıştırmak için soluduğumuz havanın kuvvetinden faydalanmak akıllıca olacaktır. Bir saat süren uygulamalarla belli bir sürü sonra diyafram kası kuvvetlenir, normal işlevini kazanır. Diyafram kası kuvvetlendikçe solunum sisteminizi tam kapasite kullanmaya başlarız. Bu şekilde gün içerisinde burundan nefes alırken de diyaframı kullanmak mümkün hale gelir. Benim gibi burnundan eti olanlar, ağızdan nefes almaya “dur” diyebilirler. (Önemli Not: İki sene önce doktor kontrolünde burnumdaki etle ilgili herhangi bir şey yapmama gerek olmadığını söyledi. Demek ki nefes uygulamaları ile burun etinin negatif etkisini pasifize etmişti)
Spritüal çalışmalar da yapılan burun nefesine gelirsek, burun nefesi, daha üst çakralarınızı yani enerji kanallarınızı açmak için kullanılır. Ayrıca odaklanmanıza da yardımcı olur. Bu tür çalışmalar öncesinde ağız nefesi ile diyaframınızı belli bir seviyeye getirmenizi öneririm. Meditasyona odaklanamıyorsanız nefesiniz açık olmadığı içindir. Nefesiniz açıldığında meditasyon yapmanız kolaylaşacaktır.
Bir de bazı burun nefesi tekniklerinde nefesinizi tutmanızı önerirler. Şimdi belki de bazılarınız içinden, şey nefesi tutmak zararlıdır diyor.  Bu da tıpkı ağız nefesi zararlıdır söylevine benzer. Nefesi tutmak tabii ki zararlıdır. Fakat belli bir teknik uygulayarak nefesi tutmak, bedenimizdeki oksijen ve karbondioksit oranlarını belli bir seviyeye getirir. Bu da konsantrasyon geliştirmenize yardımcı olur.
Siz siz olun, size her ne söyleniyorsa söylensin önce araştırın, kendinize uygulayın ki, doğruyu bulun. Mümkünse hem ağız ve hem de burun nefesinin nimetlerinden faydalanın. Şimdiye kadar nefesten ölene rastlanmadı. Bedenimiz ve zihnimiz o kadar güçlü ki bize hangisi iyi o zaten biliyor.
…Kadim öğretilerde söylenen şudur; Kendimize karşı hoşgörülü olmadıkça dışarıya karşı hoşgörülü olamayız. Bu yüzden konuları tek taraflı olarak düşünürüz. İki tarafı da düşünmek için öncelikle kendimize karşı hoşgörülü olmalıyız….
Bir sonraki yazımda Çok nefes alıp vermek serbest radikalleri artırmıyor mu? Performanslı nefes alıp vermeler zararlı mı? Sorularının yanıtlarına bakacağız.
Her Daim Sevgi Ve Işıkla
Sibel KAVUNOĞLU
www.nefestr.com
 
Nefes ve Yaşam Koçu Sibel Kavunoğlu




2017-03-23
Doğru Nefes Alma ile İlgili Yanlış ve Doğrular -1
 
Bu yazı içeriğini “Doğru nefes almakla ilgili kafası karışanlara Özel” başlıklı yazımda da özetlemiştim. Bazı bilgilerin gözden kaçtığını düşünerek revize ederek tekrar yazıyorum
Yaşam ve Oksijen arasında sıkı bir bağlantı vardır. Bedende oksijen oranı arttığında beden daha fazla enerji üretir. Bedenin daha fazla enerji üretmesi daha iyi çalışması anlamına gelir. Zaten bu yüzden de doğaya çıkıp daha fazla oksijen aldığımızda ya da spor yaptığımızda kendimizi daha enerjik hissederiz. Fakat yine de oksijenle ilgili talihsiz söylevler yapılır. Örneğin, ortaya birisi çıkar “ Fazla miktarda oksijen zararlıdır” deyiverir. Hatta uzmanlarca yazılı kitapları referans gösterir.
Aslında bu söylem doğrudur sadece paylaştıkları bilginin diğer tarafından bahsetmeyi atlamışlardır. Evrende var olan her şeyin hem zararlı hem de faydalı tarafı vardır. Sadece faydalı ya da sadece zararlı olan bir şeye rastlayamazsınız. Örneğin; ilaçların faydalı tarafları da vardır, zararları da….Fazla miktarda alınan ilaçlar şifalandıracağına öldürebilir. Ya da güneşin parlak güzel ışığına fazla maruz kalırsanız cildiniz zarar görür gibi. Bu örnekleri daha da çoğaltılabiliriz. Sonuç olarak; 
 Bir sonraki yazımda; Burun mu? Ağız nefesi mi? Soruları hakkındaki bilgilerimi paylaşacağım.
 Her Daim Sevgi Ve Işıkla
Sibel KAVUNOĞLU 
www.nefestr.com
 
Nefes ve Yaşam Koçu Sibel Kavunoğlu




2017-03-15
Nefes Almak Ne Kadar Tehlikeli?
Nefes konusunda uzman Dr. Robert Fried yaptığı klinik çalışmalar sonrasında böbrek rahatsızlıkları, diabet, dikkat bozukluğu, ellerde ve ayaklarda soğuma, baş ağrıları, aşırı tepki verme, kaslarda gerginlik ve kasılmanın hiperventilasyonun sonucu olduğunu tespit etmiştir.  
Hipervantilasyonu önlemeye yönelik uygulamalar şunlardır. ;
1-    Gün içinde nefesinizin hızlanıp hızlanmadığını gözleyin. Hızlandığını fark ettiğinizde bedeninizi rahatlatın ve diyafram nefesine yönlenin.  Nefes alışınızın tam ve derin olmasına ve nefes verişinizin tamamlanmış olduğundan emin olun.
2-    Evde bahçede çalışırken, yemek yaparken, dikiş dikerken yaptığınız iş ile nefesinizi uyumlayın
3-    Gün içinde yapmayı planladığınız işlerin o gün bitmesi gerekip gerekmediğini şöyle bir gözden geçirin. Acelesi olmayanları bir sonraki ya da daha ileriki günlere bırakın.
4-    Rahatlatıcı küçük nefes egzersizleri yapın. İşte size “Buddha’nın öğretilerinde yer alan bir çalışma; 
Rahat bir yere oturun. Ve nefes alış verişinizi izlemeye başlayın. Nefes alıp verirken içinizden aşağıdaki cümleleri söyleyerek nefesinizi takip edin.
5-    Son olarak uzman kişilerden doğal nefes almayı öğrenin…
Her Daim Sevgi ve Işıkla
Sibel KAVUNOGLU
www.nefestr.com
 
 (*)1-3 şıkta yer alan öneriler Donna Farhi’nin “ Breathing book” isimli kitabından alınmıştır.
Nefes ve Yaşam Koçu Sibel Kavunoğlu




2017-03-08
Hayat Amacınıza Ne Kadar Yakınsınız?
 Öğrenmek, Deneyimlemek (Öğrendiğinizi) ve Paylaşmak
Bu üç şeyi hayata geçirebilmenin yolu ise, bol bol empati kurmak ve sahip olduklarınızı paylaşmaktan geçiyor. Paylaşmak derken, hemen gidin paranızı diğerleri ile paylaşın demek istemiyorum. Paranız cebinizde kalsın. Mesela gülümsemenizi paylaşın.
Gün içinde sürekli bir şeylere takılıyoruz ki, yaratabildiğimiz tek şey var o da bağımlılıklar. Bir şeylere tutunarak yaşadığımız sürece hayat amacımızdan uzaklaşıyoruz. Hayat amacımızı dışarıda aramak yerine dışarıyı içimizde neler olduğunu bulmak için kullanmalıyız. Fakat ne yazık ki tutunmaya devam ediyoruz ya da tutunduklarımızı kaybetmemek adına bazı aksiyonlar alıyoruz. Bu da öğrenmeyi, öğrendiklerimizi deneyimlemeyi ve de paylaşmayı engelliyor. Bunun için de sahip olduğumuz enerjinin frekansını arttırmaktan başka çaremiz yok. Sürekli stres, endişe, korku, bağımlılıklar varsa enerji frekansı düşük, bunların tam tersini olduğunda ise enerji frekansı yüksektir.….Enerji frekansını doğal yoldan yükselten tek şey ise nefes alma teknikleridir. 
Bağlantılı açık nefes yaparak bedeninizde var olan yaşam enerjisini harekete geçirirsiniz.  Yaşam enerjisi enerjinizin frekansını yükseltir. Bu şekilde bağımlılıkları destekleyen bir şeylere tutunma hali de kendiliğinden yok olur.
Transformal nefes, bağımlılıklar üzerinde çok etkili olabiliyor. En büyük zorluk, kişinin fiilen ve bedenen nefes seansına başlaması. Kişi eğer bir kere gelip nefes almaya başlarlarsa, şifa çoğunlukla hızla gerçekleşir ve hayat amacını bulmaya yaklaşır. Kısaca, Transformal Nefes, bağımlılıklarından samimi olarak kurtulmak isteyenlere dikkate değer sonuçlar sunar.
 
Her Daim Sevgi ve Işıkla  
ww.nefestr.com
Sibel KAVUNOĞLU
 
.
Nefes ve Yaşam Koçu Sibel Kavunoğlu




2017-02-27
Nefesin Zihinsel/Duygusal Beden Üzerindeki Etkileri
Bir süredir nefesin fiziksel rahatsızlıklar üzerindeki etkisinden bahsediyorum. Bu haftaki yazımda ise nefesin zihinsel/duygusal rahatsızlıklar üzerindeki etkisinden bahsetmek istiyorum.
Nefese başladığımda fiziksel bir rahatsızlığım yoktu. Kendi kendini sabote, otoriteye karşı gelme, alışveriş, anne ve iş gibi bağımlılıkları şeklinde zihinsel/duygusal rahatsızlıklarım vardı. O zamanlar bu rahatsızlıkların normal olduğunu düşünüyordum. Nefes seansları yaptıkça farkındalığım arttı. Aldığım güçlü rehberlikler sayesinde zihinsel/duygusal rahatsızlıklarımı sağlıklı bir süreç içinde dönüştürebildim, dönüştürmeye de devam ediyorum. Peki, nefes bunu nasıl başardı?
Bu sorunun yanıtını Dr. Judith Kravitz’in” Derin Nefes al Neşe ile Kal” isimli kitabından alıntı yaparak açıklamak istiyorum.
Nefes zihinsel sağlığımızın anahtarıdır. Nefes alışımızın derinliğini, ritmini ve hızını değiştirerek kimyamızı da değiştiririz. Bu değişiklikler olurken, zihin daha da pozitifleşir ve böylece bakış açımız ve tutumumuz (olaylara karşılık verme şeklimiz) da değişir, neşe, sevgi gibi pozitif duyguları daha çok deneyimlemeye başlarız. Artan oksijen sadece fiziksel beynin ve bilinçli zihnin uyanıklığını ve zihinsel berraklığını artırmakla kalmaz, bilinçaltı zihne erişir, depolanmış negatiflik ve baskılanmış duyguların köklerini etkili şekilde dönüştürür. Bu da daha derin duygusal seviyelerde, Transformal Nefes bilinçaltı zihinden kaynaklanan negatifliğin silinmesi ve daimi olarak temizlenmesinin bütünleşmesi ile sonuçlanır.
Gerçekten de nefesle sakinleştirici kullanmadan zihninizi sakinleştirebilir, yaşamınızda olanlara daha net ve objektif bir bakış açısıyla bakma hali kazandırabilir. Yani huzuru bulmak, barışı hissetmek mümkündür. Önemli olan bunu ne kadar istediğinize karar vermenizdir!
Her Daim Sevgi ve ışıkla
Sibel KAVUNOĞLU
www.nefestr.com
Nefes ve Yaşam Koçu Sibel Kavunoğlu




2017-02-18
Sağlık ve Nefes V (Moral Nasıl Düzeltilir?)
Sevgili nefes hocam Dr. Judith Kravitz, nefesi keşfetmeden önceki hayatında, gırtlak kanseri olduğunu öğrendiğinde altı ay boyunca sürekli nefes alıp vermiş, beslenmesine dikkat etmiş. Altı ayın sonunda ne olmuş dersiniz? Boğazındaki nodüller kendiliğinden yok olmuş. Sonrasını ise çoğunuz biliyor, transformal nefesi bizlerle paylaşmaya başlamış. 
Nefesin mucizevî etkisini deneyimleyen bazı uzmanlar ise şunları söylüyor; 
Nathaniel Altman. (Oxygen Healing Therapies isimli kitabı)
“Oksijen yetersizliği hücrenin kanser olmasında çok önemli bir rol oynamaktadır.”
Dr. Harry Goldblatt, Journal Of Experimental Medicine
“Kanserin sadece tek bir ana sebebi vardır. O da anaerobik ( oksijen yetersizliği ) hücre aktivitesinin normal oksijen aktiviteli hücrelerin yerini almasıdır.
Kanser üzerine araştırmaları sebebiyle Nobel ödülü alan Dr. Otto Warburg,                                 “ Kanser vücutta oksijen seviyesinin çok düşük olduğu bir durumdur öyle ki hücreler fizyolojik kontrolün ötesinde dejenere olmuştur. Benzer olarak, alerjinin gerçek sebebi vücuttaki oksidasyon sürecinin düşük seviyelerde gerçekleşmesidir bu da vücuda giren yabancı maddelere karşı kişinin hassaslaşmasına sebep olmaktadır. Sadece oksidasyon mekanizmasının orijinal düzeye gelmesi ile hassasiyet giderilebilir.”
Sonuç olarak, kanser rahatsızlığınız olduğunda tabii ki hemen doktorunuza başvurun, tamamlayıcı olarak ise nefesi başlayın. Hiç olmadı, moraliniz yerine gelir, kendinizi  iyi hissedersiniz. İyi bir moralin elinden her şey gelir.
Her Daim Sevgi ve Işıkla
Sibel Kavunoğlu
www.nefestr.com
Nefes ve Yaşam Koçu Sibel Kavunoğlu




2017-02-09
Sağlık ve Nefes V  (Mutluluk Bir Nefesinde Olabilir mi?)
Geçtiğimiz yıllarda bir hafta süren yoğun nefes programlarından birine uyku apne rahatsızlığı olan Osman bey katılmıştı. Osman bey, geceleri uyurken cihaz kullanıyordu. Uzman arkadaşlarla birlikte Osman bey’i sürekli nefes alması konusunda cesaretlendirerek çalışmalarımıza başladık.  Üçüncü gece Osman bey odasına çekildiğinde nefesin aktive ettiği yaşam enerjisinin verdiği cesaretle cihazı kullanmadan uyumayı denemiş ve de gece boyunca cihaza ihtiyaç duymadan bebekler gibi uyumuştu.  Bu aşamaya da sadece 6 tam nefes seansı sonrasında gelmişti. Bu da onun kendine olan güvenini bayağı arttırmıştı. Kendini artık daha güçlü hissediyordu. Başta Osman bey olmak üzere çalışmaya katılan tüm uzman arkadaşlar bu sonuçtan çok mutlu olmuştuk.
Evet,  Mutluluk bir nefes ötesindeydi
Her Daim Sevgi ve Işıkla
Nefestr.com
Sibel KAVUNOĞLU
Nefes ve Yaşam Koçu Sibel Kavunoğlu




2017-01-30
Sağlık ve Nefes IV ( Yaşamda Darlığı Yenmek)
Akciğerler de nefes alma kapasitemizi temsil eder. Kişinin nefes darlığı var ise bu hayatına da yansır. Yaşamda darlık, kendini her türlü yeni deneyime kapamak anlamına gelir. “Bu benim başıma gelmesin”, “ artık kavga etmemeliyim”, “ öfkemi ifade etmemeliyim”, “ sevincimi, “mutluluğumu belli etmemeliyim.”,” şimdilik bunu yapmayayım”,şeklindeki kurallar yumağı içinde hayatımızı sürdürürüz. Sağlık ve Nefes serisine akciğer hastalıklarından biri olan KOAH rahatsızlığı ile devam etmek istiyorum.
***-KOAH, Kronik Obstrüktif Akçiğer Hastalığı’dır. Halk dilinde "kronik bronşit", "müzmin bronşit" gibi adlarla bilinen KOAH, akciğerlerdeki hava yollarının daralmasına bağlı olarak soluk alıp verme sırasında hava akımının kısıtlanması ile nitelenen bir hastalıktır. Bu hastalığın en önemli özelliği, akciğerlere giren ve çıkan havayı, soluk darlığına neden olacak kadar kısıtlayabilmesidir. Dünya genelinde ölüm nedenleri arasında altıncı sırada yer alan Kronik Obstrüktif Akciğer Hastalığı'nın artış oranı % 163 gibi yüksek bir sayıdır.-***
İki buçuk günlük Nefesini Yeniden Kazan çalışmasına KOAH rahatsızlığı olan bir bayan katılmıştı. Nefes çalışmalarının akciğerlere iyi geldiğini biliyordum. Fakat o güne kadar canlı bir deneyimim olmamıştı. Sevim Hanım, uzun soluklu nefes programı sonrasında KOAH rahatsızlığının olumsuz etkilerinde azalma olmuştu. Geceleri rahat uyuyamayan Sevim Hanım artık gece uykusundan uyanmadan düz bir yastıkta uyumaya başlamıştı. Ve bu aşamaya sadece 6 nefes seansı sonrasında gelmişti.
Yurt dışında yapılan araştırmalar da nefes çalışmalarının KOAH’in zorlayıcı etkilerini azalttığını göstermektedir. Kısaca diyebilirim ki; Nefes egzersizleri daha fazla oksijenin bedene alınmasını ve güç sarf etmeden rahatça nefes alımını sağlayarak solunum sistemindeki zorlanmayı önlemektedir. Solunum sistemi zorlanmayınca da alınan her nefes daha verimli hale gelmektedir.
Her Daim Sevgi ve Işıkla
Nefestr.com
Sibel KAVUNOĞLU
*** Koah Hastalığı ile ilgil teknik bilgiler http://tr.wikipedia.org kaynak olarak kullanılmıştır. 
Nefes ve Yaşam Koçu Sibel Kavunoğlu




2017-01-21
Sağlık ve Nefes – III  ( Endişeler Ortadan Kalkabilir mi?)
Dr. Dixhoorn tarafından Hollanda’da kalp hastaları ile yapılan bir çalışmada ise; bir grup insana basit diyafram nefes öğretilmiş, diğer bir gruba ise hiçbir nefes eğitimi verilmemiş.  Nefes eğitimi alan on iki kişiden yedisinin iki sene içinde kalp krizi geçirmediği, nefes eğitimi almayan diğer grup üyelerinin ise iki sene içinde ikinci bir kalp krizi geçirdiği görülmüştür. Aynı şekilde yüksek tansiyon üzerinde yapılan çalışmalar da derin nefes alarak yani diyafram nefesi kullanıldığında endişenin etkileri hafiflediği görülmüştür.
 “Bilinçli Nefes” (Concious Breathing) kitabının yazarı Gay Hendricks Ph.D’nin de  söylediği gibi “...Bir kalp hastasına ilk öğretilen şey sağlıklı nefes almak olmalıdır….”
Sağlık Ve Nefes yazı serisinin ilkinde belirttiğim gibi doktorların yerini tutmasa da Transformal Nefesi, uygulayan ve öğrendiklerini kullanmaya devam edenler anlayışın çok üzerinde bir huzur duygusuna ulaştıklarını bildirmektedirler. Huzur duygusunun olması nefesin bedende rahatça aktığını, bedendeki enerjinin dengeli ve eşit olarak yayılmasına sebep olmaktadır. Bu da Kalp ve yüksek tansiyon hastalıklarının genel sebebi olan endişelerin ortadan kalkması anlamına gelir.
Her Daim Sevgi ve Işıkla
Nefestr.com
Sibel KAVUNOĞLU
 
Nefes ve Yaşam Koçu Sibel Kavunoğlu




2017-01-12
Sağlık ve Nefes II  (Tartışmalara Son Verin!)
Migreni olanlar bilirler, migren şiddetli baş ağrısı, mide bulantısı, kusma isteği, baş dönmesi, ışığa karşı hassasiyet, kabızlık, ishal, aşırı terleme ya da üşüme, benizde solgunluk, ağızda kuruluk şeklinde kendisini gösterir. Düşük kan şekeri, dokulardaki oksijen azlığı ile yediğimiz bazı besinlerle, stres ve endişenin migrene sebep olduğu tespit edilmiştir.
  Nefes üzerine çalışmaları ile ünlü Dr. Robert Fried, New York şehrinde migren rahatsızlığı olanlarla yapmış olduğu araştırma sonucunda migrenli hastaların %30-40 ının beyin hücrelerindeki oksijen seviyesinin düşük olduğunu tespit ettikten sonra migren rahatsızlığı olan bu insanlara diyafram nefesini çalışmalarını önermiş ve sonrasında pozitif yönde geri bildirimler almıştır.
Deneyimlerime göre migren rahatsızlığı olanlar çoğunlukla göğüs nefesi alıyorlar. Çoğunlukla boyun ağrılarından şikayet ederler. Nefes verişleri, nefes alışlarına göre daha uzundur. Uzun soluklu nefes çalışmalarına katılan migren rahatsızlıkları olanlar kendilerinden gurur duyarak; “Sibel, biliyor musun son seansa migren ağrısı ile girdim ve kendi kendine migrenim geçti, ilaç almama gerek kalmadı”  derler.
Migren rahatsızlığı çeken bir kişinin şu sözleri ile yazımı sonlandırmak istiyorum..  “Nefesi tartışmaları durdurmak ve migrenime son vermek için kullanıyorum.” 
Hadi siz de şu tartışmalara bir son verin…
Her Daim Sevgi ve Işıkla
Nefestr.com
Nefes ve Yaşam Koçu Sibel Kavunoğlu




2017-01-03
Sağlık ve Nefes - I
Tıbbın sağladığı faydalar göz ardı edilemez, hastalandığımızda, tabii ki doktorlara başvuracağız. Fakat Transformal nefesin, moral düzenleyici gücünü de yabana atmamalıyız. Mesela; Transformal nefes, İngiltere’de 2014 yılında, yetkili kurumlarca “Tamamlayıcı teknik” ödülüne layık görülmüş.  Kendi tecrübelerime dayanarak, söyleyebilirim ki diyafram nefesi yapılarak astım, migren ve tiroit, stresin etkileri azaltılabilir. Bu ve bundan sonraki birkaç yazımın içeriği Transformal nefesin rahatsızlıklar üzerindeki tamamlayıcı etkisinden bahsetmek istiyorum.  Hadi, önce Astımla başlayalım;
Hepinizin bildiği gibi astımın endişe ve stresle direk bağlantısı var. Astımı olanlar, yeteri kadar oksijen alamadıklarını düşünerek daha fazla nefes almaya odaklanırlar. Öyle ki, zaman zaman nefes verirken dışarı atılan karbondioksit, kısıtlanmış olur.  Karbondioksit miktarı arttığında, akciğerlere alınan oksijen miktarının azalacağından, astım hastası endişelenecek, korku hissi gelecektir. Fakat kişi, diyaframını kullanarak nefes alıp vermeye başladığında oksijen ve karbondioksit oranı dengeye gelecek, kişi kendini daha iyi hissetmeye başlayacaktır. Daha da önemlisi morali her daim yüksek olacaktır!
Transformal nefes tekniği hakkında, stresi süratle ortadan kaldırmak için kullanılabilir dersek yanlış olmaz.
Her Daim Sevgi ve Işıkla
Nefestr.com
Sibel KAVUNOĞLU
Nefes ve Yaşam Koçu Sibel Kavunoğlu




2016-12-26
2017 Yılı Niyetleri   
 Evrende bitmek tükenmek bilmeyen bir enerji kaynağı var. Bazılarımız bu kaynağı yaratıcı, bazılarımız evren, bazılarımız ışık, bazılarımız ise sadece kaynak olarak tanımlıyor.. . Ben bu enerji kaynağı ile sürekli bağlantıda olduğumuza inananlardanım. Bu bağlantıyı fark etmek, işletim sistemi üzerinde yani zihnin üzerinde ayarlamalar yapmayı gerektiriyor. Zihin arındıkça yani geçmiş travma ve bize hizmet etmeyen inançların yarattığı illüzyondan arındıkça bu enerji kaynağını açık ve net olarak ifade etmeye başlayabiliriz. Peki, ifade ettiğimizde ne olacak? 
Şu an dünyada olanların gerçek anlamını fark edeceğiz. Bu farkındalıkla da hem kendimize hem de diğerlerine daha faydalı olabileceğiz. Bunu gerçekleştirmek için ise sadece ve sadece güçlü bir niyet gerekiyor. Niyet; evrendeki en güçlü enerjilerden biri. Japon bilim adamı Dr. Emoto, sularla yaptığı deney niyetin gücünü gösterdi. Aslında bu bilgiyi anneanne ve babaannelerimiz çok önceden biliyordu. Sınav zamanlarında, başarılı olmamız için bize okunmuş su, şeker ya da tuz verirlerdi. Niyetin gücünü, son zamanlardaki tatsız olaylara dur demek için kullanabiliriz. Çünkü sevgi ve barış niyetine ne kadar çok odaklanırsak, gerçekleştirilmesi de o kadar mümkün hale gelir...
 Hadi, 2017 yılında barış niyetimize davranışlarımızı uyumlayalım. Mesela, zihinsel, fiziksel ve sözel zarar vermemekle başlayalım. Her şey, herkes birbirine bağlı… Öfke, nefret, kıskançlık ve gururun neler yapabildiğini biliyoruz. Bunlar olmadığında da neler olabileceğini de az çok tahmin edebilirsiniz. O zaman ne duruyoruz?           
 Daha fazla barış ve sevgi için zihnimi, bedenimi ve ruhumu arındırmaya niyetlenelim.  
Her Daim Sevgi ve ışıkla
Nefestr.com
Sibel KAVUNOĞLU
 Bir önceki yılın yeni yıl mesajın linkini bilginiz için ekledim
http://www.milliyet.com.tr/degisik-bir-yeni-yil-mesaji----pembenar-yazardetay-saglik-1987986/
Nefes ve Yaşam Koçu Sibel Kavunoğlu




2016-12-20
Bağımlılıklar Ve Nefes
Bağımlılıklarla ilgili önemli olan, onların var olduğunun bilincinde olmaktır. Benim bağımlılıklarım, alkol ve sigaradan ziyade insanlar, alış veriş ve iş bağımlılığı gibi fark edilmesi zor olan türdendi. Nefes çalışmalarında derinleştikçe nelere bağımlı olduğumu fark etmeye başladım. Tutunduklarımın zarar verdiğini, beni negatife sevk ettiğini nefes çalışmalarından sonra idrak ettim. Örneğin annemin gözüne girebilmek adına hayatımın büyük bir bölümünde onun hayallerinin peşinden koşmuştum. Bu şekilde de kendi hayallerimi gerçekleştirmeyi bir kenara bırakmıştım. Benzer durum diğer ilişkilerim için de geçerliydi. İnsanlarla birlikteyken keyif almak yerine beni sevmelerini sağlamaya çalışıyordum. Onlarsa beden daha becerikliydiler. Kendileri için bağımlılık unsuru haline gelmemem için haber vermeden hayatımdan çıkıyorlardı. Bu da bana çok acı veriyordu. Nefes sayesinde her geçen gün kendi gücümü fark ederek  gücümü bağımlılıklardan almayı bıraktım
Transformal nefes bağımlılıklar üzerinde çok etkili olabiliyor. Buradaki en büyük zorluk bağımlıları fiilen ve bedenen seansa getirmek. Eğer bir kere inanıp nefes almaya başlarlarsa, şifa hızla gerçekleşir. Kısaca, Transformal Nefes, bağımlılıklarından samimi olarak kurtulmak isteyenlere dikkate değer sonuçlar sunar.
Her Daim Sevgi ve Işıkla..  
Nefestr.com
Sibel KAVUNOĞLU
.
Nefes ve Yaşam Koçu Sibel Kavunoğlu




2016-12-11
Derin ve Tam Nefesin bilinç Düzeyine Etkisi
Bob Mandel “The Science of Enjoying the Rest of Your Life” adlı kitabında nefesi  çok güzel açıklamaktadır.
“Nefesi birleştirerek sindirilenleri ve bastırılanları serbest bırakırız. Sindirilenler (bilinçli içe atma) daha iyi hissetmek adına farkındalığımızın bilinçli bir şekilde nahoş bir duygu ya da yargılayıcı düşüncelerden geri çekilmesidir. Ne zaman bir şeyin yanlış olduğuna hükmetsek, bir sindirilme yaratırız. Bastırılanlar (bilinçsiz içe atma) ise bilincimizin acı veren dürtü, arzu ya da korkulardan bilinç dışı bir şekilde dışlanmasıdır”
Bilinçaltı temizliğini yaşamın yeniden programlanması gibi düşünebiliriz. Derin ve Tam nefesle bilinçaltı temizliği mümkün hale gelir. Bilinçaltı temizlendikçe saflaşır yani öze daha da yaklaşırız. Deneyimleyeceklerimizin bazıları;
-       Büyük bir rahatlama hali yaşanır
-       Güven ve teslimiyet deneyimlenir. Teslimiyet gerçekleştiğinde enteresan bir şey daha olur, sabır da gelişecektir.
-       Yaşamı tüm yönleri ile kabul etme hali kazanılır ki daha toleranslı olursunuz.
-       Kişiselleştirme ve buna bağlı olarak geçmiş ve gelecekten yardım alma hali zamanla sona erer.
Tam ve derin nefes almaya başladığınızda hiçbir eskisi gibi olmaz. Kendinize ve etrafınızdakilere daha faydalı olmaya başlarsınız. Savaş yerine barışa odaklanırsınız. Bence bu hali herkes hak ediyor
Her Daim Sevgi ve Işıkla
Nefestr.com
Sibel KAVUNOĞLU
Nefes ve Yaşam Koçu Sibel Kavunoğlu




2016-12-02
Transformal Nefes® Nedir ?
Transformal nefes, kişinin kendi kendini şifalandırabileceği en güçlüşifa tekniklerinden biridir.  Bu kadar güçlü olmasının sebebi nefesle birlikte bedendeki yaşam enerjisi ile çalışmasıdır. Transformal nefes tekniği, Dr. Judith Kravitz tarafından keşfedilmiştir. 
Transformal Nefesin üç seviyesi vardır. Birinci seviye kısıtlanmışnefes kalıplarınıaçmak , temizlemek ve daha etkin ve kolay nefes almayıöğrenmekle ilgilidir.  Kişi nefesini açarak bedenin doğal iyileştirme kabiliyeti için gerekli olan enerji ve desteği alarak iyiliği alma ve yaşam kapasitesini büyük ölçüde arttırır. 
Transformal Nefes’in ikinci düzeyi nefesin kısıtlanmasına sebep olan bilinçaltındaki travma ve olumsuzlukların iyileştirilmesi ile ilgilidir. Nefesin kısıtlıolduğu yerlere nefes alarak travma ve olumsuzlukların enerji bedeninizdeki etkisini azaltabilirsiniz. Ve böylece deneyimleriniz içindeyken kapalı bir nefes yerine açık bir nefes içinde kalırsınız. Açık nefes sayesinde düşünce ve duygular bütünlenecek ve kalıcıolarak daha yüksek bir enerji frekansına dönüşecektir. 
Bilinçaltının alt kısımlarıbir kez açılmaya ve temizlenmeye başladığında, ruh ya da manevi farkındalığın yer aldığıdüzey olan bilinçaltının daha yüksek düzeylerine bir açılım yaratılır 
Her Transformal Nefes seansı, bu üçseviyenin gerçekleşmesi üzerinedir. Ancak her bir düzeyde geçirilen süre kişinin ihtiyaçlarıdoğrultusunda belirlenir. Her nefes seansıile birlikte daha çok hafifler ve arınırsınız. Daha fazla neşe ile illüzyonların ardına bakabilme ve içsel rehberinizi takip etme yeteneğinizi arttırırsınız.
Transformal Nefes Çalışması yaşam gayretiniz içinde daha güçlüve sevinçli bir hayat yaşamak için kullanabileceğiniz en değerli tamamlayıcıtekniklerden biridir. Eğer henüz tanışmadıysanız gündeminize almanızın tam zamanı…
KAYNAK: Dr. Judith Kravitz’in “Derin nefes al, neşeyle kal” kitabı
Nefes ve Yaşam Koçu Sibel Kavunoğlu




2016-11-24
                  Kısıtlı Nefes Ne Anlama Gelir?
 - Nefesinizi derin ve tam olarak karnınıza doğru alıyormusunuz?
-Nefesinizi verirken havayı dışarıya üflüyor ya da püskürtüyormusunuz?
- Korktuğunuzda öfkelendiğinizde ya da heyecanlanıp sevindiğinizde nefesinize neler oluyor?
      Tüm bu soruların yanıtları kısıtlı ya da sığ nefes alıp vermediğinize dair net bir bilgi verir. Sizce kısıtlı ve sığ nefes alıp vermediğinizi öğrenmek neden bu kadar önemli?
      Çünkü kısıtlı ve sığ nefes aldığınızda bedeninize giren enerji miktarı azalır. Bedeninizde enerji miktarı azaldığından kendinizi yorgun hissedersiniz. Bir şeyler yapmak istemezsiniz. İsterseniz şimdi de kısıtlı ve sığ nefes halinin nasıl oluştuğuna bakalım 
 Geçmişte yaşadığınız bir olay sebebiyle çok korkmuş,üzülmüş,hayal kırıklığına uğramış olabilirsiniz. Bu tarz olaylar olduğunda genelde oluşan olumsuz duyguyu ya da enerjiyi bütünleştirmek yerine bastırmayı seçeriz. Geçmişte yaşanan o olayın“enerji”si sizinle birlikte kalır yani“enerji alanınızın” bir parçası haline gelir. Bu da “hücresel” hafıza denilen şeyi oluşturur. (*) Hücresel hafıza da duran bütünleşmemiş enerjiler, nefesinizin kısıtlanmasına, sığlaşmasına sebep olurlar  
 Bizler, Transformal Nefes çalışmalarında bu eski enerji kalıplarının salıverilmesi ve temizlenmesine odaklanırız. Bu da mevcut nefes alma, hareket etme ve daha bilinçli, özgür ve sevinçli yaşama yeteneğimizi genişletmemize izin verir. Bu yüzden nefesimize çok ama çok önem veririz. Hadi siz de derin ve tam bir nefes alın,rahat bir nefes verin.Bir an önce nefesinize sahip çıkın.
Sevgiler
Her Daim Sevgi ve Işıkla
Nefestr.com
Sibel KAVUNOĞLU
(*) Nefes ile ilgili teknik bilgiler Dr.Judith Kravitz’in özel notlarından alınmıştır.
Nefes ve Yaşam Koçu Sibel Kavunoğlu




2016-11-17
Nefesiniz Ne Kadar Açık ?
Nefes çalışmaları da fiziksel, zihinsel, duygusal ve ruhsal olarak bedenin dengede kalmasına  yardımcı olan en güçlü aktivitelerden biridir. Bedenin dengeli bir hale gelmesi bedenin kendini iyileştirmesine sebep olan güçlü, bağlantılı ve açık bir nefestir. Açık nefesle bedendeki kısıtlanmış bölgelere doğru nefes almaya başlarız, bu sayede bedende hücresel düzeyde titreşimsel değişiklikler meydana gelir. Bu titreşimsel değişim, geçmişte bize acı veren hatıraları da dönüştürür. Nefes çalışmaları sonrasında insanların daha sağlıklı, daha huzurlu olmalarının sebebi budur.
Peki açık nefes denilen şeye nasıl erişilir?
 Mükemmel açık nefes bir dalga gibidir. Önce karın bölgesi kalkar, sonra göğüs bölgesi; sonra göğüs bölgesi alçalır, bunu karın bölgesi izler. Açık nefeste tüm solunum sistemi kullanılır. Açık Nefes olmadığında birbiri ardına devam eden nefesler arasında duraklamalar var demektir. Nefes alış veriş arasındaki duraklamalar kendimiz hakkında bir çok önemli bilgiler verir. Örneğin, nefes vermeden önce bir boşluk yani duraklama var ise, bu olumsuzluğu serbest bırakmaktan korkmanın ya da olumsuzluğu ifade etmenin işaretidir. Ve bu nedenle Transformal nefes seanslarında kişilerin nefeslerindeki her türlü arayı elimine etmeleri için yönlendirme yaparız. Nefes alma alışkanlıkları bir kez açıldıktan ve nefes almak otomatik hale geldikten nefes aktive olmuş demektir. Nefes alıp verme süreci çaba gerektirmez ve genellikle büyük bir rahatlama hissi olur, kişi kendini hafiflemiş hissetse de sürekli bilinçli bir haldedir.
Her Daim Sevgi ve Işıkla
Nefestr.com
Sibel KAVUNOĞLU
Kaynak: Dr. Judith Kravitz’in  özel notları
 
Nefes ve Yaşam Koçu Sibel Kavunoğlu




2016-11-08
Bedende Kaç Tane Diyafram Kası Var?
 Vokal diyafram kası boğaz, pelvik diyafram kası ise bedenin pelvik bölümündedir. Bu üç diyafram kası, bedende birbirine paralel olarak yatay konumda yerleşmişlerdir. Pelvik diyafram, bedenin aşağı konumundaki organların beden içindeki duruşunu destekleyerek kolayca işlevlerini gerçekleştirmelerini sağlar. Vokal diyafram ise sesin çıkartılmasında rol oynar. Nefes alış veriş derinleştiği ölçüde çıkardığımız seste derinleşip güzelleşecektir. Bu üç diyafram kasını birbirine açılan kapılar olarak düşünebilirsiniz. Bir kapı açıldığında diğer kapılar da hareket etmeye başlar.
 Karın kısmı çok sıkı olan kişilerin pelvik diyafram kasının kısa ve büzülmüş bir konumdadır . Böyle bir durumda derin nefes alma söz konusu olamaz. Bu da kişinin yaşamına endişeyi davet etmesi anlamına gelir. Ana diyafram kası, aşağıya doğru olan hareketini tamamlayamayınca vokal diyafram tüm görevi üstlenir ki bu da çatal ile çukur kazmaya benzer. Nefes almak çok yorucu hale gelir. Nefes tamamlanamadığı sürece beden, ihtiyacı olan nefesi alabilmek için nefes verişini tamamlamadan hızla bir sonraki nefese yönelir. İşte o zaman imkânsız olan bir gerçekleştirilmeye çalıştırılır.  Doğru olan nefes verişi kısaltıp bir sonraki nefese koşmak yerine ilk nefesi derinleştirmeye odaklanmaktır.
 Yanlış yaptığımızı farkında olmadığımız sürece hayatımızı sürekli çabalayan bir nefes alıp verme hali içinde sürdürürüz. Fakat artık siz doğruyu öğrendiniz!! Bundan sonrasında top sizde..
Her Daim Sevgi Işıkla
Nefestr.com
Sibel KAVUNOGLU.
 (*) Diyafram kasları ile ilgili teknik bilgi Donna Farhi’nın “ Breathing Book” kitabından alınmıştır
Nefes ve Yaşam Koçu Sibel Kavunoğlu




2016-11-02
Nefes Alış Şekliniz Ne Kadar Doğru?
Doğru nefes diyaframı kullanılarak yapılan nefes alış şeklidir. Diyaframınızı kullanıp kullanmadığınızı basit bir çalışma ile anlayabilirsiniz.  
Sırtüstü yere uzanın ve bacaklarınızı rahatça, ayak parmaklarınız dışarı bakacak şekilde açın. Kollarınızı, avuçlarınız dışa doğru ve parmaklarınız gevşek bir şekilde bedeninizin yanına uzatın. Gözlerinizi hafifçe kapatın. Şimdi bir elinizi göğsünüzün üzerine, diğer elinizi ise diyafram bölgenize (göğüs kafesinin hemen altına) yerleştirin. Her zamanki gibi nefes alırken, dikkatinizi nefesinize verin. Her nefes alışverişte hangi elinizin inip kalktığına dikkat edin. Eğer karnınız nefes alırken dışa, nefes verirken içe doğru hareket ediyorsa, diyaframla nefes alıyorsunuz demektir.
 Türkiye’deki bayanların çoğu,  diyaframını kullanmaz, göğsüne doğru nefes alır.  Adı üstünde, göğse doğru nefes alındığında akciğerlerin sadece üst kısmına hava dolar. Bu durumda diyafram bölgesi ise sabit ve gergin olur. Gergin bir diyafram bilinçli farkındalığımızdan stres ve endişe gibi istenmeyen duyguları engellemenin bir işaretidir. Bu nedenle gerçekten diyaframınızı kullanıp kullanmadığınızı ve diyafram nefesinin daha etkin nefes almanıza nasıl yardımcı olduğunu anlamak önemlidir. Klinik testler diyafram nefesinin yüksek tansiyon ve kronik endişe gibi pek çok fiziksel ve zihinsel rahatsızlığın tedavisinde etkili bir araç olduğunu zaten ortaya koymuştur. 
 Diyaframın yerini bilmeyenler için yazıyorum. Diyafram, bedenimizde kalp, beyin ve karaciğer, mide, pankreas gibi hayatı organların arasında yer alır. Diyafram, göğüs ve karın boşluğunu birbirinden ayıran fibröz bir kas dokusu tabakasıdır. Diyaframın kas lifleri nefes aldığımızda kasılır ya da sıkılaşır ve diyaframın kubbe biçimini düzleştirir. Nefes verirken dışarıya doğru solumak diyaframı ve destekleyen kasları gevşetmekle olur. Bu kas gevşemesi düzeni havanın serbest bırakılması sırasında içerdeki hava basıncında azalmaya neden olur, tıpkı hava ile dolu bir balonu söndürürken olduğu gibi. Nefes verirken yapılması gereken tek şey, gevşemektir.
 Bundan böyle nefes çalışmalarına katıldığınız için  “Nefes de nedir ya, gel ben sana nefes aldırayım” şeklinde geyik yapan arkadaşlarınıza diyaframın öneminden bahsedebilirsiniz.
 Her Daim Sevgi ve Işıkla
Nefestr.com
Sibel KAVUNOĞLU
 
Diyafram ile ilgili teknik bilgiler Dr. Judith Kravitz’in  özel notlarından alınmıştır.
 
Nefes ve Yaşam Koçu Sibel Kavunoğlu




2016-10-25
Oksijen Seviyesi Neden Önemli
         Bedensel fonksiyonlarımızda bir şeyler yanlış gittiğinde rahatsızlıklar ortaya çıkar. Bu tür anlarda bakteri, virüs ve parazitler daha kolay bedene girerler. Bakteri, virüs ya da parazitler vücuda girdiğinde enfeksiyon oluşur.  Enfeksiyon olduğunda bedenin iş görme yeteneği yavaşlar. Evet, bu bilgileri zaten az çok biliyorsunuz. Bu yazımda tüm bunlar olurken bedeninizdeki oksijen seviyesinin ne kadar önemli olduğundan bahsetmek istiyorum.
             Bedendeki oksijen seviyesini artırarak enfeksiyona sebep olan çeşitli bakteri ve onların yol açtığı enfeksiyonlar ile mücadele edebilirsiniz. Danışanlarım, rahatsızlıkları olduğunda nefes seanslarını iptal etmek isterler. Ben de aksine nefes seansına gelmelerini söylerim. Çünkü nefes seansı sırasında bedenlerindeki oksijen oranı artacak ve oksijen onların daha kısa sürede iyileşmelerine yardımcı olacaktır. Bakteriler, hayvan hücrelerinden daha küçük ve daha ilkel olan tek hücreli organizmalardır. Birçok bakteri vücutta doğal olarak bulunur ve nadiren sorun yaratırlar. Yeter ki çoğalmasınlar, yeter ki olmamaları gereken bir yerde bulunmasınlar. Bir diğer tür bakteriler vardır ki, bunlar hastalığa sebep olurlar. Bunlara patolojik bakteriler denir. Bu bakteriler, enerji sağlamak için oksijeni kullanıp kullanmadıklarına bağlı olarak farklı gruba ayrılırlar. Bazıları enerji üretmek için havayı kullanırlar ki bunlara aerobik bakteriler denir. Bazıları ise havadan hiç mi hiç hoşlanmaz, onlara da anaerobik bakteriler denir. Birçok bakteri oksijenle ya da oksijensiz ortamda bulunabilirler. Bunlar seçici anaerob’lar olarak anılır. Bunlar enerji üretiminde mayalanmayı (fermantasyon) kullanırlar ve söz konusu enzimlerden yoksundurlar. Tam aksine, oksijenle temasa geçtiklerinde ölürler.
        İşte Transformal nefes tekniği ile bedeninizdeki oksijen oranını olması gereken seviyelere getirebilir ve bedenin bakteriler karşı yaptığı yavaşta ona destek verebilirsiniz. Şimdi, zihninizde şöyle bir soru geçiyor olabilir. “Bugüne kadar Transformal nefes tekniğini kullanmadık, hayatımızı gayet güzel yaşıyoruz”. Çok doğru; nefes çalışması yapmadan da bedeniniz bu bakterilerle savaşına devam etmekte ve başarılı olabilmektedir. Fakat bakteriler ile savaşırken bedende var olan enerji kullanılmaktadır. Bedeninizdeki mevcut enerjiyi verimli kullanmak için doğru nefesi yaşamınıza almanız güzel bir seçim olabilir.
Her Daim Sevgi ve Işıkla
Nefestr.com
Sibel KAVUNOĞLU
Kaynak: Dr. Scott Kwiatkowski, D.O ‘un bedenimize giren oksijen seviyesinin arttırarak enfeksiyona sebep olan bakterilerin önlenmesine ilişkin makalesi
.
Nefes ve Yaşam Koçu Sibel Kavunoğlu




2016-10-19
Nefesi Göz Ardı Etmeyin
Siz, siz olun nefesinizi göz ardı etmeyin. Nefes, yaşam, sağlık, uyum ve denge demektir.. Bu yazdıklarım size reklam sloganı gibi görünebilir. Daha önce nefesi denemiş olanlar bu tanımın anlamını çok iyi bilirler. Bu haftaki yazımda, nefesi henüz denemeyenler için bazı bilimsel bilgileri paylaşmak istiyorum.
Enerjimizin çoğunu soluduğumuz hava içindeki oksijen sayesinde kazanırız.. Bedendeki enerji yüksek olduğunda moralimiz sağlam olur. Kendimizi daha iyi hissederiz. Bizi yolumuzdan alıkoyacak hiç bir şey kalmaz. Bedendeki enerjiyi yüksek tutan bedeninizdeki oksijen oranı ile birlikte zihnin rahat olmasıdır. Nefes çalışmaları, bu ikisinin de gerçekleşmesini sağlar.
Kabul edilmiş tıbbi yaklaşımların içine düştüğü yanılsamalardan biri oksijenin zaten mevcut olduğu varsayımıdır. 1980 yılında Dr. West’in ortaya çıkardığı şey ise hücreler kuru olana kadar pompaları çalıştıracak oksijenin olmadığıdır. Hücrelerin etrafındaki alandan su ve kan proteini lenf damarları aracılığı ile uzaklaştırılmadığı takdirde, kişinin de bedeninde hasar olur. Bu bilgi Dr. West tarafından araştırmaları esnasında ortaya konmuş ve ünlü bir lenfolog olan Dr. Arthur C. Guyton tarafından 1961 yılında yazılan Tıbbi Fizyoloji Ders Kitabı adlı kitapta teyit edilmiştir. Dr. Guyton aynı zamanda derin nefesin ölü hücreleri ve suları uzaklaştıran lenf damarlarını aktive ettiğini de kanıtlamıştır ki bu da hücrelerin oksijeni emmesine olanak veren kuru ortama ulaşmasına izin vermektedir.
Dr. West’in sorduğu en önemli soru ise “peki, ya oksijeniniz yoksa ne yaparsınız?” sorusudur. Ve bu sorunun üzerinde çalışırken Mart 2000’de “oksijenden fakir kana sahip olduğumuz taktirde, öleceğimizi” keşfetmiştir. West ve dünya genelinde yaklaşık 400 doktor artık şunu beyan etmektedir. “Sürekli sığ nefes almak, intihardır.”
İyisi mi siz, siz olun nefesi göz ardı etmeyin.
Her Daim Sevgi ve Işıkla
Nefestr.com
Sibel KAVUNOĞLU
Nefes ve Yaşam Koçu Sibel Kavunoğlu




2016-10-12
Nefes Parmak İzi Gibidir
Transformal nefesi diğer nefes tekniklerinden ayıran uygulamalardan biri “nefes analizi sanatı “ dır. Nefes Analizi sanatı sayesinde yaşama karşı takındığınız tavrın nefes modelinizle bağlantılı olduğunu fark edersiniz. Kişinin kontrolcü olup olmadığı, ilerlemekle ilgili sorunlarının olup olmadığı, kendisini sevip sevmediği, diğerleri ile olan ilişkilerinin nasıl olduğu, hayatındaki kadın ya da erkek figürlerine karşı nasıl bir tutum sergilediği vb gibi nefes analizi sanatı sayesinde kolayca anlaşılır. Bu sanat Sevgili hocamız Dr. Judith Kravitz tarafından yıllar önce keşfedilmiştir.
“Bazı şeyler değişmez hep böyle kalır “diyenlerdenseniz, bence tamamıyla yanılıyorsunuz. Nefes alış şeklinizi değiştirdiğinizde yaşamınızda değişecektir.  Geçmişte kendimi köşeye sıkışmış hissettiğim bir anda transformal nefes karşıma çıktı. Bu tekniği ilk deneyimlediğimde “ters nefes” alıyordum.
Bu tarz bir nefes modeline sahipseniz hissettiklerinizle dışarıda olanlar arasında bağlantı kuramaz, bildiğinizi düşündüğünüz şeyleri hissedemediğiniz için sürekli karmaşa içinde kalırsınız. Enerjiniz yüksektir fakat bu enerjiyi verimli kullanamazsınız. Hayatınızdaki insanlar sürekli sizi suiistimal ederler. Yolunuzu kaybetmiş gibi hissedersiniz. Ben de üç transformal nefes seansı sonrasında ters nefes alış modelini doğru nefese çevirdim ve yukarıda yazdıklarım teker teker değişti.. Daha bir çok olumlu gelişme olmaya devam ediyor.
Bu yakınlarda 5-10 Kasım’da yine bir transformal nefes semineri var. Bu seminere sevgili hocamız Dr. Judith Kravitz’de davetli. Katılımcıların her defasında güçlü değişim ve dönüşümler deneyimlediği bu semineri kaçırmayın derim... Bu seminer sırasında nefes analizi yanında  daha bir çok güçlü teknikle tanışma fırsatını yakalayabilirsiniz.
Olabilir diyorsanız info @nefestr.com’ a ya da bana yazın.
Her Daim Sevgi ve Işıkla
Nefestr.com
Sibel KAVUNOGLU
Nefes ve Yaşam Koçu Sibel Kavunoğlu




2016-10-04
Nefes, Değişim Demektir!
Bir süredir ara verdiğim nefesle ilgili yazılarıma tekrar devam etmeye karar verdim. Bildiğiniz gibi uyguladığım nefes tekniğinin ismi  “Transformal Nefes ”   
Transformal nefes tekniğinde diyafram kasının kullanımı ile solunum sisteminin tamamının kullanılması teşvik edilir. Diyafram, nefes almamız için yaratılmış bir kastır ve nefes aldığımızda işin büyük kısmını bu kas gerçekleştirir. Ancak pek çok insan nefes alırken diyaframını kullanmaz. Bunun yerine sırt ve interkostal kaslarını kullanırlar ki bu kaslar tam bir nefese izin vermezler. Üstelik nefes alırken bu kasların kullanılması sırtta ve solar pleksus (kaburga kemiklerinin birleştiği orta kısmın alt bölümü) bölgelerinde gerginliğe neden olur. Bu tür kısıtlanmış nefes almaya göğüs nefesi denir.
 Modern günlük yaşam biçimimiz, yarattığı günlük stresler ile göğüslerinden nefes alan insanların artmasına yol açmaktadır. Oysa Transformal Nefes fiziksel olarak çok daha fazla enerji verebilir, toksinleri sistemden uzaklaştırabilir ve elektromanyetik alanda daha düşük frekanslarda titreşen baskılanmış duyguların ya da zihnin koşullanmalarının sebep olduğu fiziksel semptomları uzaklaştırabilir. Transformal Nefes ile hücresel düzeyde daha düşük titreşimli kalıpların daha yüksek bir frekansa dönüştürülmesi söz konusudur. Transformal Nefes zihinsel olarak eski düşünce biçimlerini ve karmaşalarını silebilir, derin bir huzur ile yepyeni yaratıcılık ve aydınlık düzeyleri yaratabilir.
Nefesi, bir kere deneyimlediğinizde tıpkı bir sihir gibi hayatınıza girebilir. Yaşamınızı değiştirip, dönüştürür.
 Her Daim Sevgi ve Işıkla
Sibel KAVUNOGLU
Nefestr.com 
Nefes ve Yaşam Koçu Sibel Kavunoğlu




2016-09-27
Genişleme nefesi
(*) Aşağıdaki yazının içeriği Patrick Flanagan & Gael Crystal Flanagan tarafından hazırlanmıştır. Ben sadece bağlantıları birleştirdim. 
(*) “ Albert Einstein’ın beyni incelendiğinde, onun beyni ile sıradan bir bireyin beyni arasında görülmüş olan tek fark; Einstein’ın beyninde sayıca daha fazla glial hücre bulunmuş olmasıdır. Yani Einstein’ın beyni daha damarlı olup (daha fazla kan akımı), diğer beyinlere oranla daha fazla oksijenlendiği anlaşılmıştır. Beyne gelen kan miktarı daha yüksek olunca, oksijenlenme artar, buna bağlı olarak sinir ağı ve zeka da fazlalaşır.
Flanagan’lar bu konuyla ilgili olarak Genişletme nefesini öneriyorlar. Genişleme nefesini Hassan Shushud isimli bir Sufi üstadından öğrenmişler. Bu nefes, beyin kapasitesi ve genel enerjinin artması ile kişinin kendini iyi hissetmesine yol açan çok basit bir alıştırma. Az bir zamanınızı almasına rağmen sonuçları şaşırtıcı. Alıştırma ilk önce; üç evrede, yani üst, orta ve alt bölümlerden olmak üzere akciğerlerden tüm nefesin çıkartılmasıyla başlıyor. Sonrasında alttan başlayarak, ilk önce alt akciğer bölümü, sonra orta ve en son üst bölüm olmak üzere içeri nefes alınıyor. Daha sonra nefes mümkün olduğunca uzun, yani havaya şiddetli derecede gereksinim oluncaya kadar tutuluyor. Sonra aynı süreç tekrarlanıyor. Bu alıştırma her gün bir çeşit meditasyon şeklinde yapıldığında nefesinizi daha uzun süreler tutabilmeye başlıyorsunuz. Sürekli uygulayanlarda kalıtımsal astımın yok olduğu görülmüş. Flanagan’lar bir de balistik kardiyometre olarak bilinen bir aygıt yapmışlar. Bu aygıt; vücuttan akan kan miktarını dinamik olarak belirleyebilme özelliğine sahipmiş Kendilerini kardiyometreye bağlayıp Hassa Shushud’un alıştırmasını yaptıklarında, kardiyometre kan akımının tüm vücut boyunca özellikle beyin kısmında önemli ölçüde arttığını göstermiş. “
Sadece bu teknik değil, diğer nefes çalışmaları da kendimizi iyi hissetme duygusunu kazandırır. Kesin olan bir şey var ki, nefes çalışmalarının bilinç üzerinde de derin etkisi bulunmakta; yani enerjiyi arttırmaktadır. Bu da kardeşi kardeşe düşman yapan, kıskançlık ve hırsın güç savaşlarının gereksizliğini fark etmemizi engelleyen bilinç kirliliğini önlemektedir.  
Şu an bazılarınız, “çevremde nefes yapanlar insanlar var ve de hala huzuru bulamadılar” şeklinde düşünüyor olabilir. Evet, çok haklısınız... Bence buradaki tek sorun sadece ve sadece nefesten medet ummaktan kaynaklanıyor. Diyelim ki son model bir aracınız var. Deposuna benzin koymazsanız, arada bir bakımını yaptırmazsanız, aracınızın evinizin duvarına asmış olduğunuz resimden hiç farkı kalmaz. Nefes çalışmalarını da tıpkı aracınıza koyduğunuz, uyumlu benzin, yaptırmanız gereken bakım olarak kabul edebilirsiniz. Nefes çalışmaları gerçek olanı fark etmeniz için uygun ortamı sağlarlar. Size nasıl bir insan olmanız gerektiğini ya da nereye gitmeniz gerektiğini söylemez. Bu nedenle de nefesi denediği halde huzuru bulamayanların yaşamla ilgili motivasyonlarını kontrol etmek gerekir. Negatif deneyimler yaşayanlar deneyimlerinin ardındaki motivasyona baktıklarında motivasyonlarının negatif olduğunu fark edeceklerdir.
Konuyu toparlayacak olursam, nefes çalışmaları bilinç kirliliğinizi yok etmeniz için uygun zemini hazırlar, diğer her şeyde olduğu gibi hareket edecek olan sizsiniz. Sadece ve sadece kendinizden medet ummalısınız. Zaten, adı üstünde,  bizler düşünebilen, fikir yürütebilen, fikirleri kullanarak büyüten varlıklarız yani İnsanız....Yolumuzu aydınlatmak için en uygun tekniği kullanacak, gideceğimiz yolu ve nasıl gideceğimizi kendimiz belirleyeceğiz
Her Daim Sevgi ve Işıkla
Nefestr.com
Sibel KAVUNOĞLU
Nefes ve Yaşam Koçu Sibel Kavunoğlu




2016-09-19
Beden ve zihin neden rahatlamaz?
Budist görüşe göre, bir parmak şaklatma süresi boyunca zihinden geçen olay sayısı 65 dir . Bu sayı bir dakika için 11.700, bir saat için 702.000’dir.  Beden ve zihnin bir türlü rahatlamaması da bu sebeptendir. Bir parmak şaklatması boyunca zihinde beliren bu 65 zihinsel olayın birine dikkatiniz çekildiğinde, bu olayın temasına uygun duygular yükselir. Duygular yükseldiğinde ise o duyguya uygun hareket etmeye başlarsınız. Zihinden geçen olayın teması pozitif ise pozitif, negatif ise negatif sonuçlanacak hareketler gerçekleşir. Peki, bir sonraki anda takılacağınız zihinsel olayı belirleyen nedir?
Motivasyondur. Yani an ve an sahip olduğunuz niyet, bir sonraki anda takılacağınız zihinsel olayı belirler. Motivasyon negatif ise negatif, pozitif ise pozitif  aksiyonlar alırız.  Aranızda bu bilginin doğruluğundan şüphe edenler varsa geçmişteki herhangi bir negatif hareketinin gerisine bakabilir. İnsanların aynı olaya farklı tepki vermelerinin sebebi de bu olabilir.  
Sonuç olarak bilinç, bir önceki anda yükselene göre şekillenir. Çok iyi bir insan olsanız bile kızgın bir haldeyken sizi görenler o anki halinize göre sizi değerlendireceklerdir. Aralarında negatif bir motivasyona sahip olanlar ise mevcut durumu daha da abartacaklardır. (Depresyonda ya da çok üzüntülü ve çaresizken olayları nasıl abarttığınızı hatırlayın.) 
Bu yüzden de beden ve zihninizin daha da rahatlamasını, insanların sizi doğru tanıması ya da çok sevmesini istiyorsanız sizi ters köşeye yatıracak zihinsel olaylardan uzak kalmalısınız. Bunun için de zihninizdeki zihinsel olayları izlemeli ve negatife sevk edecek olanlara karşı da tetikte olmalısınız . Doğamızda olmayan sonradan edinilen her şey düzeltilebilir.  Negatif enerjiler değişebilir, arınabilir.. Çünkü enerji sürekli değişir. Zihin ve bedeni ne kadar çok arındırırsak zihnimizde o kadar çok pozitif  zihinsel olay yaratırız. Bu da bir parmak şaklatması süresince pozitif anlara odaklanacağımız anlamına gelir. 
Her Daim Sevgi Ve Işıkla
Sibel KAVUNOĞLU
NEFESTR.COM
Nefes ve Yaşam Koçu Sibel Kavunoğlu




2016-09-11
Bayramın tek kuralı var!
Bayramlar güzeldir. Bayramlarda ihtiyacı olanlara  yardım eder, etrafa gülücükler dağıtır, iyi taraflarımızı ortaya çıkarır, üzüntü ve kederi bir kenara bırakır, dostluklarımıza dostluk katarız. Kısaca bayramların tek bir kuralı vardır, o da mutlu olmak.
Keşke bu kuralı bayramların dışındaki günlerde de uygulayabilsek..   Aslında yapılması gereken şey çok basit, o da an ve an sahip olduğumuz mutluluğu arttırmak. Bunun için öyle bir sürü kitap karıştırmaya gerek yok.. Başta bağımlılıklar olmak üzere negatif sonuçlanan her şeye son verdiğimizde, bu düşman, bu dost şeklinde ayrım yapmayı ve yargılamayı bıraktığımızda tek bir şey olur.. Zihnimiz rahatlar. Zihnimizde rahatladığında ise mutlu oluruz. Bu ruh halini devam ettirmek ise bizim elimizde... Her akşam yatarken aşağıdaki sorulara beş dakika zaman ayırdığınızda hayatınızda neler olabileceğine bir bakın derim;
·      Bugün mutluluğumu arttırmak için ne yaptım?
·      Peki, bu yaptığım şu an neyi yarattı?
·      Gelecekte neler yaratabilir?
·      Nasıl düşünüyorum?
·      Nasıl hareket ediyorum?
·      Diğerleri ile nasıl bağlantıdayım?
·      Hayatın anlamı benim için nedir?
Kısaca.. nasıl bir insan olduğumuz, nasıl bir kalbe sahip olduğumuza, neler yaptığımıza bağlı.....
Sevdiklerinizle güzel bir bayram geçirmeniz dileğiyle...
Her Daim Sevgi ve Işıkla...
Sibel KAVUNOGLU
Nefestr.com
Nefes ve Yaşam Koçu Sibel Kavunoğlu




2016-09-04
Sevmek ve sevilmek II
Bir önceki yazımda, sevmenin, kendimizi keşfetmek, sevilmenin ise diğerlerini keşfetmekle ilgili olduğundan bahsetmiştim.  Aynı konuya biraz daha devam etmek istiyorum. 
Sevmek söz konusu olduğunda, baktığımız, tattığımız, duyduğumuz, dokunduğumuz her şeyin sevilecek taraflarına odaklanırız. Bu şekilde yeni şeyler keşfeder, araştırma, analiz yetkinliklerimiz geliştiririz. Sevilmek söz konusu olduğunda ise, diğerlerini sevmek için neler yapılması gerektiğine odaklanırız.  Bu gelişmekten ziyade tatminsizlikle sonuçlanır. Sevgi ile ilgili susuzluğumuz giderilmedikçe başkaları tarafından sevilmeyi beklemek yanlış olur.  Aç ve susuz kalmış bir insanın zihinsel ve fiziksel durumunu hayal ettiğinizde ne demek istediğim daha da netleşecektir.
 Sevmeye kafayı taktığımızda özgür, sevilmeye kafayı taktığımızda ise bağımlı olma ihtimali fazladır
Sevmek anı yaşamak, Sevilmek kontrolü elden bırakmamak için geçmiş ve gelecek arasında gidip gelmekle ilgilidir
 Sevmek bekleme halidir. Kabullenme ve hoş görüye sebep olur.  Sevilmek, beklenti halidir. Hayal kırıklığına sebep olur.
 Seven, mutlu olmak, sevilmek isteyen ise manipülasyon yapmak konusunda uzmanlaşır.
 Eminim, okurken sevmek ve sevilmekle ilgili aklınıza daha bir çok farklılık gelmiştir. Hepsi de şöyle bir sonuçta birleşirler...Sevmeye odaklandığımızda bizi yoldan çıkaracak duygu ve düşünceler ortadan kalkacağından daha da mutlu oluruz.  Mutlu bir insanın zarar verdiği de hiç bir yerde görülmemiştir.  Kimseye zarar vermediğimizde ise hayatımızda bizi seven bir sürü insan olacaktır.
 Sevmeyi seçtiğimizde, sevilmek kendiliğinden gelecek, sevilmeyi seçtiğimizde ilk soru tekrar gündeme gelecektir... Sevmek? Sevilmek mi?
 
Her Daim Sevgi Ve Işıkla
Nefestr.com
Sibel KAVUNOĞLU
Nefes ve Yaşam Koçu Sibel Kavunoğlu




2016-08-29
Sevmek mi? sevilmek mi?-I
“Sevmek”mi? “Sevilmek” mi? En çok hangisini tercih edersiniz?
Bu soruyu, bazılarınız sevilmek, bazılarınız sevmek, bazılarınız  ise “ikisi de birlikte olmaz mı?”  şeklinde yanıtlamış olabilir. Kesin kararınızı vermeden önce aşağıdaki küçük analize bir göz atmanızı öneririm.
Sevmek işine soyunmak istiyorum diyenlerdenseniz; sevmek için, kendinizi tanımanız gerekir. Çünkü zihin, beden ve ruhunuzun neleri sevdiğini öğrenmeden sevmek olmaz. Bu da bir sürü yeni deneyime “evet” demek anlamına gelir.  Bu sayede sürekli gelişme fırsatını yakalarsınız
Sevilmek,daha çok başkalarına hizmet etmekle ilgilidir. Kişi, kendisini nasıl sevdireceğini insanlara hizmet ederek öğrenir.  Fakat başkalarına hizmet ettiği sürece kişi hayallere veda etmesi gerekecektir.
Sonuç olarak sevmek, kişinin kendisini keşfetmesi, sevilmek ise başkalarını keşfetmesi ile ilgilidir. Sevilmek istiyorsak, kendimizi düşünmeyi bırakmalı, sevmeyi istiyorsak, kendimizi tanımaya odaklanmalıyız.  Hem seveyim, hem sevileyim dersek olmaz. Çünkü  sevmek ve sevilmeye giden yollar birbirinden farklıdır.
Tabii bir de “bu kimin işi” konusu var.  Örneğin, “Sevilmek” diğerlerinin ya da Allah’ın işidir. Şimdiye kadar, başkalarının özgür iradesine müdahale ettiğinizde ne kadar mutsuz olduğunuzu fark etmiş olmalısınız.  “Sevmek” bizim işimizdir. Çünkü sevmek için başkalarından yardım almaya gerek yoktur
Bu konuya bir sonraki haftaki yazımda da devam edeceğim.
Her daim sevgi ve ışıkla
Nefestr.com
Sibel Kavunoğlu
Nefes ve Yaşam Koçu Sibel Kavunoğlu




2016-08-22
Grinin Bir Kaç Bin Tonu
En güzelini yapmak, en iyisine sahip olmak, kötü olanı da hayatımızdan çıkarmak isteriz. Bu mottoya (*) sahip çıkmak için hayatımıza bir dizi kural koyarız.  İlk başlarda her şey çok iyi gider, kurallar sayesinde siyah ve beyaz daha net hale gelir. Ve bu şekilde işimiz daha da kolaylaşır..
 Fakat ilerleyen zamanlarda enteresan bir şey olur. Kuralların hayatımızı kısıtladığını fark ederiz. Siyah ya da beyaz yerine griyi denemek isteriz. Gri, ne de olsa siyah ve beyazın değişik oranlarda karışmasından meydana gelmektedir.
Hayatınızın belli bir döneminde kendinizi çok kısıtlanmış hissettiğinizde siyah ya da beyaz şeklinde ısrar etmek yerine hayatınızdaki gri alanların sayısını arttırmak yapılabilecek en doğru şey olacaktır. Çünkü hiç bir şey başladığı gibi aynı kalmaz, sürekli değişir.
 Hayatımızda gri alanlar arttıkça bir şeylere gereksiz yere tutunmayı bırakırız... ve böylece kendimizi daha rahat ve özgür hissetmeye başlarız. Aslında özgürlüğü kısıtlayan şey, siyah ya da beyaz konusunda ısrarcı olmaktır. Özgürlüğün insanlara bağlı olmadan yaşamak olduğuna inananlardansanız  bence bu düşünceyi bırakmanın tam zamanı.. Hatta belki de geçiyor olabilir. Bu gerçeği fark etmenin hem iyi, hem kötü tarafı vardır. İyi olan tarafı, bu durumu değiştirecek olanın kendiniz olması, kötü olan tarafı ise bu durumu değiştirecek olanın yine kendiniz olmasıdır.   
 Hayatınızdaki dengeyi keşfetmek ve özgür olmak için grinin bir kaç bin tonunu  keşfetmeye var mısınız? Yoksa o biricik kurallarınız, özgürlüğünüzden daha mı önemli?
Her Daim Sevgi ve Işıkla
Sibel Kavunoğlu
Nefestr.com
(*)  Motto: Yaşam felsefesi anlamında kullanılmaktadır. 
Nefes ve Yaşam Koçu Sibel Kavunoğlu




2016-08-14
Olan her neyse mükemmeldir
Başkaları için en iyisini bildiğimizi düşünürüz. Başkalarını düşünmek, onlara yardım etmek çok güzeldir. Fakat bu doğru yapılmadığında, kimseye faydası dokunmaz.
 Kişinin kendi sorunlarına çözüm üretmemesi ya da verilen tavsiyeleri dikkat almamasının sebebi, ilgili sorunu kendi nezdinde sorun olarak görmemesidir. Eli ateşten yanan bir kişi ne yapar? Elini, hemen ateşten çeker. Ateş örneğinde olduğu gibi yardıma ihtiyacı olan bir kişi sorunu ile ilgili bir şey yapmıyorsa gerçekten acı çekmiyor demektir. Her birey, kendi sorununu çözme kapasitesine sahiptir. Yaşananların acı veren bir deneyim olduğu fark edilmediği için çözüm başka bahara bırakılmaktadır. Yapılan yardımların işe yaramamasının yegane sebebi de budur.
 İşe yaramayan yardımların bir de yan etkileri olur.  Kişi, sorunu olan insanlar için ürettiği çözümün işe yaramadığını fark ettiğinde endişe  üretmeye başlar. Endişesi olan insanları da kimse dikkate almaz. Başka bir yan etki ise zamanının çoğunu diğer insanların problemleri ile geçirenler, kendi sorunlarını ertelerler. Kendi sorunlarını çözemeyeni ise hiç kimse dikkate almaz. Sonuç olarak, “elde var sıfır hali”gerçekleşir. İşte bu yüzden de yardım etmeye çalıştığımız kişiler sürekli aynı sorunu yaşıyorlarsa onlar için her şeyin mükemmel olduğunu var saymak hem bizim hem de onların hayrına olacaktır. İlla bir şeyler yapayım, cömertlik göstereyim diyorsanız, o zaman sizi yoldan çıkaran bağımlılıklarınızı bırakarak diğer insanlara yardımcı olabilirsiniz.
 Çıkış yolunu bulmak, her bireyin kendi bileceği iştir. Bize düşen görev, negatif enerjileri davet eden bağımlılıklarımızı bırakmak ve diğerlerine karşı sevgi dolu ve hassas davranmaktır. Onların hayatına müdahale ettiğimiz sürece onlara karşı sevgi dolu olmak mümkün olamayacaktır.
Hadi şimdi top sizde... Önce kendi sorunlarınıza mı yoksa başkalarınınkine mi çözüm bulmak istersiniz?
 Her Daim Sevgi ve Işıkla
Sibel Kavunoğlu
Nefestr.com
Nefes ve Yaşam Koçu Sibel Kavunoğlu




2016-08-05
Oksijen Ve Enerji
Gelen sorular sebebiyle farkındalık yazılarıma biraz ara verip oksijen ve enerji arasındaki bağlantı ile ilgili bir şeyler yazmak istiyorum. Umarım herkese faydası olur.
 Vücudun enerji üretebilmesi için oksijene ihtiyacı vardır. Beden enerjiyi kimyasal bir formda, çoğunlukla da ATP (adenosin tri fosfat) diye adlandırılan bir molekül halinde üretir ve depolar. ATP kullanıldığında, ısı enerjisine neden olur. Bu reaksiyon ATP’yi ADP’ye (adenosin di - fosfat) dönüştürür. Açığa çıkan enerji bedenin bütün kimyasal reaksiyonlarını beslemek amacıyla kullanılır. ATP otomobilinizin yakıtı gibi düşünülse de aslında ondan daha fazlasını yapar. Aynı zamanda aracınızı üretir/geliştirir, tamir eder ve ona yeni yakıt sağlar. İşte bu noktada beden enerji (ATP) üretmek için oksijene ihtiyaç duyar. Peki, beden oksijeni kullanarak  enerjiyi nasıl  üretir?
Oksijen akciğerlere nefes yoluyla taşınır ve oradan kana nüfuz eder. Kırmızı kan hücreleri içinde bedenin her yerine taşınan oksijen, dokuların içine salınır. Oksijen buradan hücrelerin teker teker içine girer ve mitokondri denilen minik enerji santrallerini bulur. Hücrenin mitokondrisinin içinde, oksijen elektron nakil zincirinin bir halkası haline gelir. Elektron nakil zinciri, montaj hattı gibi işlev gören bir grup kimyasaldan oluşur. Bu montaj hattının üzerinde, oksijen elektrik yükünün akıntı yönünde aktarılmasına yardım eder. Yükün hareketi güç üretir ve bu güç ADP’ye bir fosfat molekülü ekleyerek onu yeniden ATP’ye dönüştürür.  Yani oksijen, montaj hattında bedenin enerjisini yeniden doldurmak, vücuda yakıt ikmali yapmak amacıyla kullanılmaktadır. Gerçekte, bedendeki oksijenin %90’ından fazlası bunun için sarf edilir. Bazı kimyasallar bu süreci doğrudan baltalarlar ve bu nedenle zehir olarak kabul edilirler. Sürece elektron nakil zincirini yavaşlatarak ve kırmızı kan hücrelerinin yeni oksijen yüklenmesini engelleyerek zarar veren karbon monoksit, bunlara iyi bir örnektir. Karbon monoksit zehirlenmesi sonucu ölüm hızlı bir süreçtir. Kısaca hücrelere oksijen dağıtımı aksarsa, hücre ölümü olabilir.
 Peki, eğer vücut yeterince oksijen alamıyorsa ya da daha az dramatik ama daha kronik bir şekilde, aldığı oksijeni kullanmakta aciz kalıyorsa neler olur? Bu durumda zihinsel faaliyette bir düşüş, kasların iş görme yetilerinde bir azalma olacaktır.
  “Nefes çalışmalarını fazlaca abartmıyor musunuz? İşte bildiğiniz nefes, bu yaşımıza kadar nefes almıyor muyduk?  Şeklinde yapılan konuşmaların da bu şekilde yanıtlanmış olduğunu düşünüyorum.
Bir sonraki yazımda doğru nefes alma ile ilgili gelen soruları yanıtlayacağım.
Her Daim Sevgi ve Işıkla
Nefestr.com
Sibel Kavunoğlu
 
Kaynak. Transformal nefes vakfı eğitim notları
Nefes ve Yaşam Koçu Sibel Kavunoğlu




2016-07-28
Doğru Nefes Almakla İlgili Kafası Karışanlara Özel
Oksijen ve yaşam arasında sıkı bir bağlantı vardır. Beden, ne kadar çok oksijen alırsa o kadar çok enerji üretir. Bu da bedenin daha iyi çalışması anlamına gelir. Fakat yine de aklımıza şu tarz sorular gelir;
 1-    Fazla miktarda oksijen alarak,  vücudumuzda oksitlenmeye sebep oluyor muyuz?
2-    Nefes alıp verme tekniklerinde performanslı nefes alıp veriyoruz Bu zararlı mı?
3-    Çok nefes alıp vermek serbest radikalleri artırmıyor mu? (Serbest radikaller, sağlam moleküllerden elektron çalarak, onların yapısını bozan, normal moleküllere zarar veren maddelerdir)
 -       Bağışıklık sistemi bedenimize giren virüs ve bakterileri yok etmek için serbest radikalleri oluşturur. Bu süreç tamamen bedeni toksinlerden arındırmak içindir.
-       Serbest radikaller sadece içsel faktörler ile değil dışsal faktörlerle de meydana gelir. Örneğin; çevre kirliliği, radyasyon, sigara dumanı ve tarım ilaçları v.b. gibi. Bedende faydalı olmayan serbest radikalleri bertaraf edecek doğal bir mekanizma vardır. Nefes alıp verdiğinizde bedenimize giren oksijen sebebiyle serbest radikaller artmaz. Aksine doğru nefes ile bedene giren oksijen ve karbondioksiti optimal seviyelere ulaşır.
- Zararlı olan saf oksijendir. Soluduğumuz hava içerisinde %20 oranında oksijen bulunduğundan oksijenin zararlarına maruz kalmayız. Bilim adamları hayatımız boyunca aldığımız nefes sayısının kişinin ömrü ile ilişkisi olduğunu söyledikleri halde “Yaşlanmamak için nefes almayın“ demezler. Çünkü yaşamak için oksijenin gerekli olduğunu bilirler. Yaşlanmak doğal bir süreçtir. Yaşlanmamak için nefes almayı bırakamayız.
- Sinirli, endişeli ve depresyonda olan insanlar kısıtlı nefes aldıklarından normal insanlara göre daha sık nefes alırlar. İdeal nefes alıp verme adeti dakikada ortalama 13-15 dür.  Doğru nefesi alıp vermeyi öğrenerek ideal nefes alma seviyelerine ulaşırız. Stres ve öfkeyi daha iyi yönetmeye başlarız.
Her Daim Sevgi ve ışıkla
Nefestr.com
Sibel Kavunoğlu
 
Kaynak :Transformal nefes vakfı eğitim notları
Nefes ve Yaşam Koçu Sibel Kavunoğlu




2016-07-19
Acının Yaygın Olması

Nefes ve Yaşam Koçu Sibel Kavunoğlu




2016-07-12
Acı Değişir!  13 ve 20 Haziran yazdığım “Acı üzerine gerçekler” ile “Bu bir acıdır” başlıklı yazılar

Nefes ve Yaşam Koçu Sibel Kavunoğlu




2016-06-30
Barış İçin Alan Açmaya Var Mısınız?
Yaşadığımız tatsız olaylar sebebiyle bu haftaki yazımda barıştan bahsetmek istiyorum. Size bir teklifim var.  Hep birlikte, barışın olduğu bir dünyayı hayal etmeye ne dersiniz? 
Çoğumuz barışı hayal etmek yerine yapılanları lanetlemeye daha fazla zaman harcıyor... Bunda bir sorun yok. Fakat enerjilerle ilgili şu gerçeği de göz ardı etmemek gerekir. Evrende var olan enerjiyi bizler belirliyoruz. Buna da evrensel bilinç deniyor. İyi şeyler yapıldığında iyi, köyü şeyler yapıldığında ise kötü şeyler oluyor...... Bu yüzden de şu an yaşanılan olayların tam zıddı olan barışı hayal etmek yanlış olmaz. Çünkü her şey bir hayalle başlar.. Geçmişte büyük şeyleri yaratan Edison, Einstein gibi insanlar, önce hayal ettiler sonra da bu hayallerini gerçekleştirdiler.  
Evimizin yolunu bulmak için bile önce yolun hayalini kuruyoruz. Hadi, şimdi, şu an çektiğimiz bu acıyı fırsata çevirelim, herkesin barış içinde yaşadığı bir dünyayı imgelemek için itici güç olarak kullanalım, hayatımızda barış dolu daha güçlü adımlar atmak için fırsat yaratalım. Öyle ki, mülkiyet kavramının, sınırların olmadığı, hırsın, açgözlülüğün olmadığı, paylaşımın hiç eksilmediği bir dünya hayal edelim. Bu sözler tabii ki bana ait değil, bu sözler, John Lennon’a ait.
John Lennon, İmagine şarkısının son dörtlüsünde barışı hayal etmekle ilgili şunları söylüyor... 
“ Belki benim hayalci olduğumu düşünebilirsin, ama ben tek değilim,
Umarım bir gün sen de bize katılırsın ve dünya tek vücut olarak yaşar”
Evet belki benim de hayalci olduğumu düşünebilirsin... Ama olsun.. ben de bir gün bana katılacağınıza inanıyorum. Hadi, herkesin barış içinde yaşayacağı bir dünyayı hayal etmeye başlayalım. Belki bir şeylerin değişmesine yardımcı oluruz.  
İmgelemenizi kolaylaştırmak için aşağıdaki linki kulllanabilirsiniz. .John Lennon'dan İmagine..
https://www.youtube.com/watch?v=DVg2EJvvlF8
 
Her Daim Sevgi ve Işıkla
Nefestr.com
Sibel Kavunoğlu
 
Imagine theres no heaven/Cennetin olmadığını hayal et
Its easy if you try /Eğer denersen bu kolay
No hell below us /Altımızda cehennem yok
Above us only sky /Üstümüzdeyse sadece gökyüzü var
Imagine all the people/Hayal et bütün insanların
living for today... /bu gün için yaşadığını...
Imagine theres no countries /  Hiç ülke olmadığını hayal et
It isnt hard to do /Bunu yapmak zor değil
Nothing to kill or die for /Öldürecek ve uğruna ölecek bir şey yok
No religion too /Ve din de yok
Imagine all the people /Hayal et bütün insanların
living life in peace... /hayatı barış içinde yaşadığını
Imagine no possesions /Mülkiyetin olmadığını hayal et
I wonder if you can /Yapabilir misin merak ediyorum
No need for greed or hunger /Hırsa ve açgözlülüğe gerek yok
A brotherhood of man /İnsanların kardeşliği
Imagine all the people /Hayat et bütün insanların
Sharing all the world... /Tüm dünyayı paylaştığını
You may say Im a dreamer /Benim bir hayalci olduğumu söyleyebilirsin
but Im not the only one /ama tek ben değilim
I hope some day youll join us / Umarım bir gün sen de bize katılırsın
And the world will live as one /Ve dünya tek vücut olarak yaşar
Nefes ve Yaşam Koçu Sibel Kavunoğlu




2016-06-20
Bu bir Acıdır!
Fiziksel ya da zihinsel acı çektiğimizde genelde verdiğiniz tepki bunları yok saymak ya da yok etmek şeklindedir. Örneğin, hemen ağrı kesici alır, televizyon, sinema vb. gibiye yönelerek acıdan uzaklaşırız... Ben diyorum ki bugünden itibaren acı çektiğinizi hissettiğinizde acıdan uzaklaşmak yerine o acıyla bir kaç dakika geçirin, önce “Bu bir acıdır” deyin. Bir kaç dakika boyunca acı hissine meditasyon yaparak dürüstçe acının varlığını kabul etmeyi deneyin. Yaşamınızda var olan bu deneyimi bir trajediye dönüştürmeden onu izleyin. Burada önemli olan acıyı fark etmek ve ondan bir şeyler öğrenmektir. Acıyla birlikte olmak sizi çok zorladığında şunları hatırlatın kendinize...
“ Mutluluk ve acı geçicidir, hiç bir temele dayanmazlar. Acı veren deneyimler aslında birbirlerine çok benzerler.  Ve hiç bir zaman uzun sürmezler. Sorunlar sadece farklı bir aksiyon alınması gerektiği konusunda bizi uyarmaktadırlar. Bu durumu idrak ettiğimizde yaşamdan daha fazla keyif almaya başlayabiliriz. Sorunlara bu bakış açısıyla yaklaştığımızda acıdan uzaklaşmak için negatif bir aksiyon alarak tekrar aynı döngünün içine girmekten kurtuluruz.” Bunu sürekli yaptığımızda tüm sorunlar birer öğreti haline gelirler.
 Çekilen acılar ve yaşanılan sorunların kötü olması gerekmez. Bu tamamen onlara karşı olan davranış şeklimiz ile ilgilidir. Eğer onlara karşı direnç gösterirsek daha çok acı çekeriz.  Sorunlara daha gerçekçi yaklaşarak onları yaşamın doğal bir parçası olarak görüp, kabule geçtiğimizde gerçek bir spritüal gelişmeden bahsediyor oluruz!
 Her Daim Sevgi ve Işıkla
Sibel Kavunoğlu
Nefestr.com
 Kaynak: budist öğretiler 
 
Nefes ve Yaşam Koçu Sibel Kavunoğlu




2016-06-13
Acı Üzerine Bazı Gerçekler
Buddha, Bodhgaya’da aydınlandıktan sonra ilk olarak “4 Yüce Gerçek” isimli öğretiyi paylaşmış. Bu öğretiyi ilk okuduğumda  “Bu kadar basit olsa insanlar hemen uygulardı” şeklinde düşünmüştüm. Ne yazık ki bu konuda yanılmışım.. Gerçekten de çok basit fakat kimse uygulamıyor.... Bu öğreti, acının varlığı kabul edilmediği sürece onunla ilgili bir şeyler yapılamayacağı gerçeğinden bahseder.  Zaten şöyle bir geçmişe baktığınız da acıyı yok etmek yerine ona nasıl katlanabileceğimize dair teknikler bulmaya daha meyilli olduğunuzu fark edersiniz. İsterseniz sözü fazla uzatmadan bu 4 yüce gerçeğin ne olduğuna bakalım. 
İlk yüce gerçek: Her canlı bir şekilde fiziksel, duygusal ve zihinsel olarak acı çeker. Bu acıdan uzaklaşmak için de dedikodu yapmak, televizyon seyretmek, kitap okumak vb. gibi bize hiç bir zaman hizmet etmeyecek aktivitelere yönelerek acıya katlanmanın yollarını araştırırız. 
İkinci Yüce Gerçek:Her acının bir sebebi vardır. Acının temel sebebi bir önceki aksiyonların beden, zihin ve ruhumuzda negatif etki yani öfke ve bağımlılıkların hayatımızda yaratmış olduğu illüzyondur. Bu yüzden de acının önüne geçmek yani sebebini ortadan kaldırmak mümkündür. 
Üçüncü Yüce Gerçek: Acı sonlandırabilir. Herkes sevgi, şefkat, huzur ve barış dolu bir zihne sahip olma potansiyeline yani acıyı hissetmeme  potansiyeline sahiptir. 
Dördüncü Yüce Gerçek:  Acının sonlandırılmasının belli bir anlamı vardır. Bencilliğin, kızgınlığın, bağımlılıklar ve diğer negatif düşünce yapılarının aşama aşama arındırılarak sabırlı, bağımlılıklardan arındırılmış, sevgi, şefkat, cömertlik gibi pozitif zihin durumu yaratılabilir. Ev, araba gibi nesnelerin bizi mutlu edeceğine inanmak yerine pozitif zihin yaratmaya yönelmek daha akıllıca olacaktır. 
Tüm bu yazılanları toparlarsak, öncelikle hayatımızdaki acının varlığını kabul etmekle başlamalıyız. Bu kabullenmeyi kolaylaştırmak için ise her şeyin birbiri ile bağlantılı olduğu gerçeğini hatırlamak gerekir. Çünkü evrendeki her şeyin birbirinden bağımsız olarak var olduğuna inanmaya devam ettiğimiz sürece acı çekmeye devam edeceğiz. Budist öğretiler bu durumu şöyle açıklar.  Bir çiçeğin açabilmesi için toprak, su ve güneşe ihtiyaç vardır. Toprak, su, güneş olmadan çiçek tek başına var olamaz. Çiçeğin için de güneşten, buluttan, sudan, topraktan bir parça vardır dersek yanlış olmaz. Bu gerçeği fark etmemek ve çiçeğin çiçek açma sorumluluğunun sadece çiçekte olduğunu düşünmek her zaman acı verecektir. Aksini düşündüğümüzde ise çektiğimiz acı azalacaktır. Bu örneği yaşantınızda size acı veren olaylar için uygulayabilirsiniz.
      Bir sonraki yazımda, hayatınızda acı ile karşılaştığınızda neler yapılabileceğinize dair bilgileri paylaşacağım. Dileyenler şimdiden kendi kendine meditasyon zamanları yaratarak bu konu üzerine çalışabilir. Örneğin: Çok sıkıldınız, açıktınız, kendinizi yorgun hissettiniz, sıkıldınız, rahatsızsınız, bir yeriniz acıdı ya da başınız ağrıdı. Bu tür örnekler üzerine odaklanabilmek için gün içinde bir sürü fırsatınız olabilir.
 Her Daim Sevgi ve Işıkla
Nefestr.com
Sibel.Kavunoglu
Nefes ve Yaşam Koçu Sibel Kavunoğlu




2016-06-07
Zihne Bakım Yapmak!
Bir önceki  “Kafasına Göre Takılma İşi Nasıl Gerçekleşir?” başlıklı yazımın giriş açıklaması şöyleydi. “Bilinç, algı, düşünme, yargılama ve belleğin bütünü, zihni oluşturur. Bunların her biri insan yaşamındaki hayal, takdir gücü (tanıma), hisler, tutum ve eylemlerin kaynağıdır. Kişi nesne ile karşılaştığında zihindeki bilgilere dayanarak takdir gücünü kullanır ve nesneyi tanımlar. Bu tanıma göre önce hisler sonra da eylemler oluşur. Takdir gücünün doğru kullanılmadığı durumlarda doğal olarak eylemler de yanlış olacaktır.”
 Takdir gücünü doğru kullanılabilmesi için zihne bakım yapmak gerekir. Zihne bakım yapmak meşakkatli bir iştir. Çok çalışmayı, sabrı, ısrarcı olmayı gerektirir. Aranızda takdir gücünü geliştirmeye niyetli olanlar varsa aşağıdaki konulara göz atabilirler
 Zihinsel bakım yapmak, şunları gerektirir;
 1- Bedensel, zihinsel ve ruhsal olarak arınmak. Zihni yani içerisini arındırmak için güçlü spritüal tekniklere başvurmak. (Öneri olarak nefes, meditasyon, theta healing inanç çalışması, beden üzerine çalışabileceğiniz spritüal teknikleri öneririm)
2- Konsantrasyon geliştirmek. Çoğumuz televizyondaki tüm dizilerin en sadık takipçisi olacak kadar, senelerce bir kişiye olan nefretini koruyacak kadar konsantrasyonu gelişmiş olanlarınız vardır. Bu örnekler negatif konsantrasyon türüne örnektir. Zihne bakım için negatif konsantrasyonda gösterdiğimiz aynı mahareti başkalarına zarar vermemenin inceliklerini keşfetmek, niyetimize uygun aksiyonlar alabilmek kadar bilge olmak için de kullanmalıyız. Pozitif konsantrasyon geliştirmek için meditasyon yapmak faydalıdır.
3- Tabii bir de pozitif iman gücü; İman gücü spritüal literatürde “joyous effort” olarak geçiyor. (Pozitif konsantrasyon konusunda güçlenmedikçe iman gücünün pozitif tarafını deneyimlemek zor olacaktır)  
Unutmayın, zihin her şeye anlam vermek ister, odaklanacağı bir şey olsun ister. Zihne bakım yapmak hayatınız boyunca odaklanabileceğiniz en aydınlatıcı nesne olabilir.
 Hadi, aşağıdaki sorunun yaşamınızda yaratacaklarını biraz kafa yorun...
 “ Bu sefer ki odak noktanız zihne bakım olsaydı hayatınız nasıl olurdu?
 Her daim sevgi ve ışıkla
Nefestr.com
Sibel Kavunoğlu
Nefes ve Yaşam Koçu Sibel Kavunoğlu




2016-05-31
Kafasına Göre Takılma İşi Nasıl Gerçekleşir?
Bilinç, algı, düşünme, yargılama ve belleğin bütünü, zihni oluşturur. Bunların her biri insan yaşamındaki hayal, takdir gücü (tanıma), hisler, tutum ve eylemlerin kaynağıdır. Kişi nesne ile karşılaştığında zihindeki bilgilere dayanarak takdir gücünü kullanır ve nesneyi tanımlar. Bu tanıma göre önce hisler sonra da eylemler oluşur.  Takdir gücünün doğru kullanılmadığı durumlarda doğal olarak eylemler de yanlış olacaktır.
 Eylemlerle ilgili önemli bir şey var ki o da, kim olduğumuzu belirlemeleridir. Aslında mekanizma çok basittir. Zihindeki tema mutluluk ise mutlu, çaresizlik ise çaresiz, öfke ise öfke temalı eylemlere yöneleceğiz. “Ben ne söylersem söyleyeyim, ne yaparsam yapayım, sen kendi bildiğini okuyorsun”dediğinizde karşınızdakinin söylediklerinize anlam verememesinin sebebi ikinizin de zihninde aynı durum için farklı bilgiler olmasıdır. Zihinde var olanı sorgulamadığımız sürece bu durum böyle devam edecektir.
 Arada bir hayattan çok sıkıldığınızı düşünmenizin sebebi sürekli zihinde var olan bilgiye göre yaşadığınız içindir. Kendi kafanıza göre takılmaya devam ettiğiniz sürece sıkılmaya devam edeceğiniz kesin. Bu noktada bilge bir hocanın bir lafını paylaşmak istiyorum. “Evrende iki tür varlık sıkılmaz. Biri Buddha, diğeri ise sürekli aynı otlakta otlayan inek.”
Zihnin bu mekanizmasını, pozitif yönde kullanmak yani zihnin bakımını yapmakona sahip olanın sorumluluğundadır. Bu konuda bir şeyler yapmadığımız sürece kendimizi gerçeği görmekten, hissetmekten, dokunmaktan alıkoymaya devam edeceğiz. Hatta, barışı, sevgiyi ve şefkati anlamakta zorlanacağız.
 Bir sonraki yazımda zihne bakım yapmanın neleri gerektirdiğinden bahsedeceğim.
 Her daim sevgi ve ışıkla
Nefestr.com
Sibel Kavunoğlu
Nefes ve Yaşam Koçu Sibel Kavunoğlu




2016-05-24
Bağımlılıkları Ne Kadar Çok Tanıyoruz?
Her gün mutlu edeceğini düşündüğümüz bir sürü aktivitenin peşinden koşuyoruz. Bu aktivitelerden bazıları bizi mutlu ediyor. Bazıları ise mutsuz... Günün birinde hiç bir şeyin, tatmin etmediğini fark ediyoruz. Bunun sebebi, hayatı zihinde var olan imajlara göre yaşamak. Sürekli bir şeyleri farz ediyoruz. Gerçeğin dışına çıktığımız için de tatmin olamıyoruz. Bu hal bizi kötü alışkanlıklara yani bağımlılıklara itiyor.
Bu yazımda bağımlılıkları daha iyi tanımanıza sağlayacak bir kaç bilge soruyu paylaşmak istiyorum. Bu sorulara vereceğiniz yanıt, özgürleşme yolunda ilerlemenize yardımcı olabilir. Şimdi, bağımlısı olduğunuz kişi ya da kişileri gözünüzün önüne getirdikten sonra içlerinden birisini seçin ve bu kişi ile birlikte olduğunuzda neler hissettiğinize bakın.. Geçmişte onu mutluluğunuzun yegane kaynağı olarak gördüğünüz anlar oldu mu? Yanıtınız “ Evet” ise, şu soruları yanıtlamaya devam edin;
- Bu kişi gerçekten de mutluluğunuz kaynağı mı? Bu nasıl bir mutluluk kaynağı? Ondan nasıl bir mutluluk elde ediyorsunuz? 
-Bu kişiyi nasıl algılıyorsunuz? Ne tür özelliklere sahip? Zaman zaman bu özelliklerinizi abarttığınız oluyor mu? Bu özelliklerin gerçekten de o kişi de olduğundan emin misiniz? Bu kişi, bu özelliklere sürekli olarak sahip mi? yoksa değişebiliyor mu? Başkaları da aynı özelliklere sahip mi? 
- Bu kişinin sahip olduğu özellikleri ile ilgili gerçek dışı beklentiler içinde olabilir misiniz? Bir kişinin sürekli olarak sizinle birlikte olmasını istemek ne kadar gerçekçi? Bu kişinin sizi her zaman mutlu ettiği düşüncesi doğru mu?  (Bir süreliğine bu kişinin sizi mutsuz ettiği anların olup olmadığını kontrol edin. ) 
- Onunla olan bağlantınızın doğasını araştırın. Bu bağlantı daha fazla mutlu olmanızı sağlıyor mu? ya da onun sizden daha fazla hoşlanmasını sağlıyor mu? Acaba bu bağlantı onları sizden uzaklaştırıyor olabilir mi? 
- Bir süreliğine ondan uzak kaldığınızda, açığa çıkan korkuyu araştırın. Bu nasıl bir korku? Ne derece güçlü?  Bu korku olduğu sürece onunla birlikte olmak size mutluluk veriyor mu? 
- Ona olan bağımlılığınız sizi nasıl bir insan haline getiriyor?  Bu haliniz sizi mutlu ediyor mu? Yoksa daha fazla kontrolcü mü yapıyor? 
- Bu kişinin yaşamınızda olması sebebiyle nelerden feragat etmek zorunda kalıyorsunuz? Ruhsal gelişimlerinize ayıracağınız zamandan feragat ettiğiniz anlar oldu mu? 
- Etik değerlerinizden feragat ettiğiniz anlar oldu mu? 
Her Daim Sevgi ve Işıkla
Nefestr.com
Nefes ve Yaşam Koçu Sibel Kavunoğlu




2016-05-16
Tasarruf Etmenin En Garantili Yolu
Ben tasarrufa çok inanırım. Arada sırada ailem, cimri olduğum konusunda takılsa da tutumlu bir insanım. Kısaca bir şeylerin etinden sütünden yararlanmak çok hoşuma gider. Geçenlerle Lama Zopa Rinpoche’nin “Bodhisattva Attitude, How to dedicate your life to Others” kitabını okurken enteresan bir bilgi dikkatime çekildi. Lama Zopa Rinpoche, öfke, kıskançlık, nefret, hırs ve bağımlılıklardan arındıkça mali durumunun daha da düzeleceğinden bahsediyordu. Biraz düşününce bu tespitin çok doğru olduğunu kanaat getirdim. Nasıl mı? Anlatayım;
 
Eminim, sırf moda olduğu için ya da arkadaşınız ısrar etti diye satın alıp da bir kere bile giymediğiniz ayakkabı, çanta ya da elbiseniz vardır ya da popülaritenizi arttırmak adına birtakım aktivitelere katılmış ya da değerli eşyalar satın almış olabilirsiniz. İşte bizleri, har vurup harman savurmaya iten, bütçemizi altüst eden düşmanlar o bir türlü bırakamadığımız negatif enerjilerdir.
 Kişisel gelişim konularına ilgi duymaya başladıktan sonra kendimi daha iyi tanıma fırsatını elde ettim. Beni gerçekten mutlu eden şeylerin, o zamana yaptıklarımın değil de yapmadıklarım yani hayalimin peşinde koşmak olduğunu keşfettim. Örneğin nefese başladıktan bir sene sonra alışveriş bağımlığıma son verdim. Artık bir sürü ayakkabı ve elbisem yok, yani dolabımdaki kıyafetlerim azaldı, artık uzun saatler çalışmıyorum, artık insanlara özel olduklarını hissettirmek için pahalı hediyeler almayı seçmiyorum. Aksine hayallerimi gerçekleştiriyorum. Bunu yaparken de bol bol tasarruf yapıyorum. İşte size bir takım rakamsal veri; işimden ayrıldıktan sonra dokuz sene boyunca yaptığım tasarruf tutarı, 23 yıllık iş hayatında yaptığım tasarrufun iki katı oldu. Hatta kurumsal hayatta çalışırken kazancım daha fazlaydı. Siz de benim gibi “sizi mutlu edeceğini” zannederek bütçenizi sarsan bir sürü harcamalar yapmış olabilirsiniz.. 
Bence bu durumun böyle devam etmesi gerekmez. Kendinizi tanımanıza yardımcı olacak kişisel gelişim konularına harcayacağınız paraya da zamana da acımayın.. Kendinize ruhsal olarak iyi bakın ki bankadaki birikiminiz daha da artsın.
 Her Daim Sevgi ve Işıkla 
Nefestr.com
Nefes ve Yaşam Koçu Sibel Kavunoğlu




2016-05-08
Nefes Ve Zihinsel Sağlık
Şimdi size soruyorum; Kimler Dr Judith Kravitz’in yazdığı gibi, daha pozitif bir zihne sahip olmak, hayata karşı bakış açısını ve tutumunu değiştirmek ister?
 Bundan on bir sene önce, bu soruyu “Evet, Ben hazırım” şeklinde yanıtlamıştım. O zamanlar yaşantımdaki karmaşaya son vermeyi, barış ve huzuru hissetmeyi çok istiyordum. Kişisel değerlerimi oluşturan dürüstlük, fedakarlık, sevgi, özgürlük gibi bir sürü kavram birbirine karışmıştı. İçimdekilerin dışarıya yansıması olarak da etrafımda yanlış olduğunu savunduğu eylemi yapan, doğrunun ne olduğunu bildiği halde yalanı tercih eden insanları görüyordum. İnsanların kendilerine karşı bu kadar acımasız olmaları anlaşılır gibi değil diyordum. Nefes yaptıkça tıpkı Judith’in kitabında yazdığı gibi derin duygusal seviyelerde, Transformal Nefes bilinçaltı zihinden kaynaklanan negatifliğin temizlenmesi gerçekleşiyordu.Sibel gene aynı Sibel’di. Fakat eylemlerimin arkasındaki enerji yumuşuyor ve dengeye geliyordu.
 Nefesin bu dönüştürücü etkisi sayesinde sakinleştirici hapları kullanmanıza gerek kalmadan zihniniz sakinleşebilir ve hayatınızda olanlara daha net ve objektif bir bakış açısıyla bakabilirsiniz. İşin enteresan tarafı zihnin bu halini deneyimlemeniz için sadece nefes alıp vermenizin yeterli olması. “Ben Kararlıyım, Denemek İstiyorum”diyorsanız, önce araştırın, inceleyin enerjinize en uygun olan transformal nefes koçu ile irtibata geçin ya da 19-24 Mayısta  Şile’de yapılacak Transformal Nefes seminerinde yerinizi ayırtın
Her Daim Sevgi ve Işıkla
Sibel Kavunoğlu
Nefestr.com
Nefes ve Yaşam Koçu Sibel Kavunoğlu




2016-04-30
Nefes ve Tedavi III
Nefes ve tedavi konusuna bu yazımda da devam etmek istiyorum. Bu seferki yazımda nefesin toksinlerin atılımındaki rolü ile hastalıkların giderilmesindeki etkisi üzerine uzmanların neler söylediklerinden bahsetmek istiyorum. Önce nefes ve toksinlerin atılması ile ilgili uzman görüşleri;
1- Gay Hendricks, Ph.D. , Conscious Breathing (Bilinçli Nefes Alma), sf.17
“Hastalarımda başka bir çok fiziksel sorunun tedavisi hayatlarına nefes alma çalışmalarını dahil ettikten sonra gerçekleşti. Bunu açıklayan basit ama her şeyi kapsayan bir sebep var. İnsan vücudu, toksinlerin %70'ini nefes yoluyla tahliye etmek üzere tasarlanmıştır. Toksinlerin sadece küçük bir yüzdesi terleme, idrar ve dışkı yoluyla tahliye edilebilir. Eğer nefesiniz en üst seviye etkinliğinde çalışmıyorsa, toksinlerden gerekli şekilde arınmıyorsunuz demektir.”
2- Dr. Kurt W. Donsbach, D.C., N.D.,?Super Health (Süper Sağlık)
“Dokulardaki extra oksijenin faydalarında en çok gözden kaçan, daha etkin bir şekilde toksinlerden arınabilme yetenekleridir.”?
3- Ed McCabe?Oxygen Therapies, A New Way Of Approaching Disease (1988) 
"Hastalık toksinlerin vücuttan hatalı bir şekilde atılmasının sonucudur. Oksijen toksinlerden arınmada vücuda yardımcı olan en önemli öğedir."?
Şimdi ise, nefesin hastalıkların üstesinden gelmesi ile ilgili uzman görüşlerini paylaşmak istiyorum;
“Hasta bünyenin en yaygın sebebi hatalı nefes almadır.” Dr. Andrew Weil
“Tüm kronik ağrılar, acılar ve hastalıklar hücre seviyesinde oksijen yetersizliğinden kaynaklanır.”?Dr. Arthur C. Guyton, MD?The Textbook On Medical Physiology (Medikal Fizyoloji Kitabı)
“İleri biyolojik fonksiyonların ve gelişimin tüm kataloğunu deşifre eden anahtar nefes almadır. Sağlıkla ilgili her konuda bu kadar ortada olması merak edilecek bir şey değil mi? Bitkinlik, hastalık veya herhangidir enerji düşüklüğüne dair bir belirti görüldüğünde, nefes alma tekniği bakılması gereken son değil, ilk yer olmalıdır. Nefes alma vücudun geçek anlamda en temel iletişim sistemidir.”?Uzm. Dr. Sheldon Saul Hendler,?Oxygen Breakthrough (oksijenin Dönüm Noktası) sf. 96 
“Oksitlenme hayatın kaynağıdır. Eksikliği sağlığınızın bozulmasına ya da hastalığa, yokluğu ise ölüme sebep olur.”?Dr. F.M. Eugene Blasse, Ph.D.?Oxygen Therapy: Its Foundation, Aim & Results 
“Basit anlamda, vücudun oksitlenme sürecindeki bir eksiklik hastalığa, ve toksinlerin birikmesine sebep olur. Bu toksinler normal şartlarda metabolizmanın işleyişi sırasında yakılmaktadır.”?Albert Wahl 
“Oksijen bağışıklık sisteminin işleyişinde çok önemli bir role sahiptir.” Dr. Parris M. Kidd?Antioxidant Adaptation?(Antioksidan Uyarlaması) 
“Tüm ciddi hastalık durumlarında, buna eşlik eden düşük bir oksijen durumu görüyoruz... Vücut dokularındaki düşük oksijen, hastalığın kesin bir belirtisidir...Kanda veya dokularda oksijen eksikliği , tüm dejeneratif hastalıkların ana sebebidir. Tüm hücrelerin yaşam kaynağı oksijendir.” Dr. Stephen Levine, Ünlü Moleküler Biyolog ve Genetikçi 
 “Vücut oksijensiz kalırda hastalanacak, ve bu durum devam ederse ölecektir. Bu konuda herhangi bir karşı tez olacağını sanmıyorum.”?Dr. John Muntz, Beslenme Uzmanı 
“Yetersiz oksijen, yetersiz biyolojik enerji demektir ve bu hafif bir yorgunluktan hayati bir hastalığa kadar sebebiyet verebilir. Yetersiz oksijen ve hastalık arasındaki ilişki kesin olarak sağlanmıştır.”?W. Spencer Way Journal Of The American Association Of Physicians (Amerikan Hekimler Derneği Dergisi)
“Oksijensiz kalmaya başlayan hücreler küçük panik sinyalleri göndererek vücudun genelinde sürekli bir şüpheli endişe, korku ve felaket duygusu hissettirir. Bu düşük seviyede genellenmiş uyarı, birey tarafından sadece "arka planda gürültü' olarak algılanır. Ya da başka endişe kaynaklarına bağlanır... İnsanlar çok ender olarak bu bitkinlik, acizlik, endişe vb. gibi anlaşılması güç duyguları hücresel oksijen yoksunluğun belirtileri olduğundan şüphelenir.” The Townsend Letter For Doctors 
Her daim sevgi ve ışıkla
Nefestr.com
Kaynak: Tüm bu bilimsel bilgiler, Transformal Nefesi keşfeden Dr. Judith Kravitz tarafından derlenmiştir.
Nefes ve Yaşam Koçu Sibel Kavunoğlu




2016-04-24
Nefes ve Tedavi II
Hava ve oksijenin sadece sağlığımızı korumada, hastalıkların tedavisi sürecinde yardımcı olduğunu gösteren bir kaç tıbbi kanıt yer almaktadır.  Aralarında, hastalıkların tedavisini mucizevi Nefes süreciyle destekleyen doktorların ve tıbbi meslek sahiplerinin olduğu olaylar şunlardır;
Astım 
“John Goyeche, Dr. Ago ve Dr.Ikemi tarafından astım hastaları üzerinde yapılan bir araştırma, etkin tedavinin fiziksel boyutun yanında, endişe ve özsaygı gibi baskılanmış duyguları da ele alması gerektiğini öneriyor. Bunun için, tam bir diyafragmatik nefes almaya geri dönerken, sizi kötü duruşunuzu düzeltmeye teşvik ediyor ve bağlantılı olmayan solunum kaslarını gevşetmesi için bireylere yardımcı oluyorlar. Ayrıca fazla balgamdan hangi yollarla kurtulabileceğiniz konusunda tavsiyelerde bulundular. İyi haber ise, geniş kapsamlı bir nefes alıştırmasının tüm bunları gerçekleştiriyor olması. ”Donna Farhi?The Breathing Book (Nefes Alma Kitabı), sf. 207 
Tansiyon; 
“Nefes alma ve tansiyon arasındaki ilişki uzun süredir biliniyor ve anlaşılıyordu. Şu demek oluyor ki: Yüksek tansiyon, hızlı ve kesik nefes alınan bedensel durumlarda ortaya çıkıyor. Nefes alma şeklimizi yavaş bir diyafragmatik nefes almaya değiştirerek tansiyonun düşmesi sağlanır.” Robert Fried, Ph.D. , The Breath Connection (Nefes Bağlantısı), sf.152 
Kanser 
“İlk keşif Nobel Ödülü sahibi, Max Planck Hücre Fizyolojisi Direktörü Dr. Otto Warburg tarafından Berlin'de gerçekleşti. Kanserin oluşumu için ana önkoşulun hücresel seviyede oksijen eksikliği olduğunu onayladı.”?Nathaniel Altman Oxygen Healing Therapies, (Oksijenin Tedavi ettiği Terapiler), sf.66 
“Oksijen eksikliği net bir şekilde, hücrelerin kanserli olmasında büyük rol oynuyor.” Dr. Harry Goldblatt?Journal Of Experimental Medicine (Deneysel Tıp Dergisi) 
“Kanserin tek bir ana sebebi var. Vücudun düzgün oksijen soluyan hücrelerinin yerini oksijensiz soluyabilen hücrelerin almasıdır.”?Dr. Otto Warburg?Tıp Dalında Nobel Ödülü Sahibi (Kanser Araştırmaları üzerine) 
“Vücutta oksitlenmenin tükenmiş olmasından dolayı, hücrelerin fiziksel kontrolün ötesinde dejenere olduğu duruma, kanser denir. Aynı şekilde, alerjinin gerçek sebebi vücuttaki oksitlenmenin azalmasından dolayı, bireyin vücuda giren yabancı maddelere karşı hassaslaşmasıdır. Vücut bu hassasiyetten, ancak oksitlenme mekanizmasını en başta sahip olduğu, üst sevideki etkinliğinde geri kazanabilmesi ile kurtulabilir.”  Dr. Wendell Hendricks Hendricks Araştırma Vakfı
Kalp Hastalığı 
“Koroner kalp hastalığı, kalbin yeteri kadar oksijen alamamasından kaynaklanır.” Dr. Dean Ornish
“...bir kalp hastasına öğretilmesi gereken ilk şey sağlıklı nefes alma olmalıdır. Dixhoorn adında bir doktor tarafından yapılan Hollanda kökenli bir araştırmada, iki grup kalp hastaları karşılaştırılmıştır. İlk gruba basit bir şekilde diyafragmatik nefes alma öğretilirken, ikinci gruba nefes alma konusunda herhangi bir eğitim verilmemiştir. Nefes almayı çalışan grup bir daha kalp krizi geçirmezken, ikinci gruptaki 12 üyeden 7'si takip eden 2 hafta içerisinde ikinci kalp krizini geçirmiştir.”?Gay Hendricks, Ph.D.?Conscious Breathing (Bilinçli Nefes Alma), sf.16 
“Yılda 1,5 milyon kalp krizinin ana sebebi oksijen yetmezliğidir.” Dr. Richard Lippman?Tanınmış bir Araştırmacı 
Lenfatik Sistem 
“Santa Barbara, California'dan Lenfolojist, Dr. Jack Shield nefes almanın lenfatik sistem üzerindeki etkileri üzerine bir araştırma yapmıştır. Vücut içerisinde kameralar kullanarak, derin diyafragmatik nefes almanın vakum etkisi yaratarak, kan dolaşımı yoluyla lenfleri emerek, lenf sisteminin temizlenmesini teşvik ettiğini bulmuştur. Bu durum toksinlerden arınmayı normal hızın 15 katına kadar yükseltmiştir.” J. Shields, MD
Lymph, Lymph Glands And Homeostasis, Vol. 25 No. 4, Dec 92, pp.147-153 (Lenf, Lenf Bezleri, ve Özdenge - 25. Cilt, No.4 Aralık 1992 sf. 147 - 153) 
Bir sonraki yazımda nefesin “Toksinlerden arınma “ ve “Genel olarak Hastalıklar üzerindeki etkisi konusunda yapılan araştırmaları paylaşacağım
Her Daim Sevgi ve Işıkla
Nefestr.com
Nefes ve Yaşam Koçu Sibel Kavunoğlu




2016-04-17
Nefes ve Tedavi I
Vücudun, sağlıklı hücreler üretebilmesi için ihtiyaç duyduğu temel unsur yüksek oksijenli kandır. Sağlıklı olmak için , ön şart sağlıklı bir hücresel vücut yenilenmesidir ki bir çok hastalık için panzehir olduğu kanıtlanmıştır. Öte yandan, eğer çoğu insan nefes alırken solunum sisteminin üçte birini kullanıyorsa, sağlıklı olmak için gereken hava ve oksijenin yaklaşık %25'ini alıyor demektir. Her iki kişiden birinin ağır hastalık geçiriyor olması şaşılacak bir şey değil midir? Transformal Nefes® size nasıl daha etkin nefes alacağınızı öğretir. Değerlendirme ve eğitim sonrasında, Transformal Nefes tekniği ile tüm solunum sisteminiz açılarak içeri ve dışarı akışın daha sık ve daha serbest olması sağlanır.
Transformal Nefes bireysel nefes alma kalıplarını yeniden yapılandırarak, danışanın hava hacmini iki, üç katına veya daha fazlasına çıkararak nefes alma kapasitesini ve oksijen seviyesini yükseltir. Kronik hastalıklara sahip danışanlardaki fiziksel semptomların Transformal Nefes uygulamaya başladıktan sonra ortadan kaybolduğunu gösteren bir çok yazılı rapor bulunmaktadır. Örneğin Regio Emilia - İtalya'da bir hastanede yapılan bir çalışmaya göre on iki solunum hastasının her birine bir koç tarafından uygulanan on Transformal Nefes seansından sonra, ortalamada, oksijen seviyelerinde %65 den % 85'e kadar iyileşme görülmüştür. Bunun yanında fiziksel, ruhsal ve duygusal semptomların da önemli ölçüde azaldığı görülmüştür.
" İlgilenenler için bir sonraki yazımda Nefesle ve Tedavi ile ilgili klinik çalışmalar ile ilgili bilgiler yer alacaktır".
Her Daim Sevgi ve Işıkla
Nefestr.com
Kaynak:  Yazının tamamı Transformal Nefes tekniğini bulan Dr. Judith Kravitz’in eğitim notlarından alınmıştır.
Nefes ve Yaşam Koçu Sibel Kavunoğlu




2016-04-09
Nefesle Geçmişe Dönmeye Gerek Yok!
Eskiler havanın “Prana” –yaşam gücü enerjisi– taşıdığından bahsederlerdi. Bunun her yerde olduğunu ve güneş ışığına maruz kalarak ve bu enerjiyi muhafaza eden besinleri tüketerek bedenlerimize girmesine izin verdiğimizi söylerlerdi.  İşte aynı şekilde Transformal Nefes sayesinde Prana’nın bedenimize büyük miktarlarda alındığına ve bedenin elektromanyetik alanını değiştiren güçlü bir pozitif enerji titreşimi ürettiğine inanıyoruz. Burada negatif enerji pozitif enerjiye yükseltme ilkesi aracılığı ile yükseltilmektedir. Yaşam gücü enerjileri bedenimize girerken, duygular ayağa kaldırılmakta ve titreşimdeki değişiklik sebebiyle travma kalıcı bir şekilde temizlenmektedir. Bu da travmanın artık enerji alanında yer almaması gibi bir sonuca götürüyor bizi.  Tabii ki anılarımız silinmiyor. Nefes yaparak farkındalık geliştirdikçe, analize, geçmişteki konulara dönmeye ya da bir şeyleri “tamir etmeye”ihtiyaç kalmıyor. Bir travma ya da özel bir konu çözümlendikten sonra, zihin daha da sakinleşiyor. Ruh ile temas daha açık hale geliyor. Bu gerçekleşirken, kim olduğumuzu hatırlamaya başlıyoruz. Kim olduğumuzu hatırladığımızda ise daha farklı davranmaya ve dünya ile daha farklı etkileşiyoruz. Biz değiştiğimizde, etrafımızdaki dünya da değişiyor.
Modası geçmiş nefes çalışmaları, “aslımızı” geldiği gibi incelememize istemiştir. Bu durum zihin için çekici olabilir, ancak Transformal Nefes süreci için uygun değildir. Transformal Nefesin bu eski formların ötesinde bir gelişme olarak görmemizin sebebi, bütünlüğe odaklanmamızdır. Var olmanın bütünlüğünü, insani kişiliklerini reddetmeksizin onaylarız. Varlıklarını, nefesimizi onlara hitap edecek olan bilinçli düşünceye odaklayarak kabul ederiz. Aslında bunlar sadece daha yüksek enerji formlarıdır. Neşenin sevincini içimize almak, bizi dönüştürür, solunumumuzu kolaylaştırır. Ayrıca, bu tür solunum vücudumuz hissettiklerinden hoşlandığı için de daha etkilidir.
Tüm bu yazılanlar göze hoş görünebilir. Ancak doğru olup olmadıklarını anlamanın yolu nefesi denemekten geçer.Nefese ilk defa deneyenler genelde şöyle söylerler. “Ne kadar anlatırsanız anlatın, nefes denenmeden anlaşılacak bir şey değil, denedikten sonra nefesle ilgili düşüncelerim daha da netleşti. ”  Nefesi denemek isteyenler için 19-24 Mayısta  Şile’de yapılacak güzel bir nefes çalışması önerim var. Bu seminerde nefesle birlikte güçlü çalışan “The Work”, “ pozitif niyet”, “özden öze iletişim”, “dyatik egzersiz”,  “mucize bilinci” , “ meditasyon” , “projeksiyon” gibi tekniklerle tanışma ve bol bol nefes alma fırsatını elde edeceksiniz. Ben de orada olacağım. Seminer programı dahilinde doğum travmalarına özel, anne karnı sıcaklığına getirilmiş havuzda nefes yapacağız. Ayrıca üçlü nefes, ruh yıldızınızla bütünleşme gibi güçlü nefes çalışmaları da yer alacak. Güvenli bir ortamda nefesi deneyimlemek isteyenler bana yazsınlar. Belki de bu seminer  sonrasında benim gibi siz de nefes koçlu olmaya karar vermişsiniz.. Kim Bilir?
Her Daim Sevgi ve Işıkla
www.nefestr.com
 Kaynak: Nefesin gücünün altını çizmek için “ARKTURUS MESAJLARI” kitabından bir alıntı. Dr. Judith Kravitz Eğitim notları
Nefes ve Yaşam Koçu Sibel Kavunoğlu




2016-04-03
İyi İnsanlar Nasıl Zarar Verirler ?
Bazı insanlar çevresindeki kişileri sürekli korumak, gözetmek isterler. Bunu yaparken de yaptıkları yardımın suyunu çıkartırlar. Örneğin, “Boş ver, başka birisini bulursun” , “sen yoluna devam et, o nasılsa ettiğini bulacak”, “şu çalışmaya git, sana çok iyi gelecek”, “gel seninle tatile çıkalım, daha kolay unutursun”  şeklindeki konuşmalarla insanları sorunlarından uzaklaştırıp yaşanmış bir anı yok sayarak duygularını bastırmalarına, illüzyon  dünyası içinde yaşamalarına yardımcı olarak onlara zarar verirler. Bazıları ise yardım ederken “sen eziksin, sorunlarının çaresi sadece bende, ancak ben sana yardım edebilirim, bu konuda bir şey bilmiyorsun” tarzı düşünceler içinde olurlar. Bu düşünceler zamanla ayrımcılığa sebep olur. Ayrımcılık da, insanı bazı basit gerçeklerden uzaklaştırır. Bu basit gerçeklerden bazıları şunlardır;
 1-    “illa yardım etmeliyim”sloganını fazlaca benimsediklerinde çekim alanlarına endişe ve sorunları olan insanlar girmeye başlar. Bu da onları negatif enerji ile haşır neşir hale getirir. Negatif enerjiler içindeyken tek bir şey olur;.. negatif.. .negatif... negatif... Bu durumda ya egoları şişer ya da fazla negatiften dolayı zihin sürekli aktiftir, uykudayken bile dinlenemezler. 
2-    Başka bir gerçek de şudur; Kişi acı çekiyorsa örneğin elini mum ateşine doğru tutan bir insan eli yanınca elini hemen geri çekecek, çok üşüyen bir insan ısınmak için hemen kalın bir şeyler giyecektir. Aynı şekilde gerçekten acı çeken bir kişi çözüm bulmak yerine sorun içinde kalmaya devam ediyorsa demek ki acı çekmiyor demektir. Mevcut durumdan bir şekilde besleniyor olabilir. Siz ne söylerseniz söyleyin o kendi bildiğini yapacaktır.
Bu gerçeklerden haberi olmayan “iyiliksever”insanların başına şunlar gelebilir; Bitmek tükenmek bilmeyen yardım etme hali ile diğer insanları sürekli rahatsız ederler. Bu durum hatırlatıldığında, sinirlenip “İyilik de yaramıyor”diyerek geri çekilirler. Yardım etme halinin bağımlısı olduklarından bir müddet sonra tekrar dışarıya açılırlar. Bu sefer de tavsiyelerini dinleyen insanları çok sever, dinlemeyenlerden de nefret ederler. Hatta öfkeliyken yaptıkları kötü davranışlardan dolayı, bir anda kötü insan kategorisinde yer alabilirler. İyi insan olmanın yapılan davranışlarla bağlantısı olmadığını, yardım ettiği kişilerle eşit konumda olduğunu kavramadıkça aynı döngü içinde kalmaya devam edecektir.
Aslında herkes kendi çıkış yolunu bulacak kadar güçlü ve bilgilidir. Çıkış yolunu bulamıyorsa, bu sadece onun bileceği bir iştir. Bize düşen görev, ayrım yapmaksızın herkese aynı şekilde sevgi dolu ve hassas davranmaktır. Bunu yapmak da pozitif konsantrasyon gerektirir. Pozitif konsantrasyon da meditasyon yaparak geliştirilir.
Her Daim Sevgi ve Işıkla
nefestr.com
Nefes ve Yaşam Koçu Sibel Kavunoğlu




2016-03-27
Barış İçin Gerekli olan Nedir?
 Başkaları hakkında ne kadar iyi şeyler düşünürsek düşünelim ya da onları ne kadar çok sevmeye çalışırsak çalışalım günün birinde bir şekilde kendimizi birileriyle çatışırken buluruz. Sizce; “Gerçek niyeti sevgi ve barış olan bir insan nasıl olur da diğerleri ile çatışır ?”
Belki de ilk akla gelen cevap “insanların diğerlerinden çok, kendilerini düşünmeleri “ şeklinde olabilir. Çözüm üretemeyeceğimiz bu tarz konular da aklımıza hep ego gelir. Halbuki bu sorunun yanıtı bu kadar basit olmamalıdır.
Şu sıralar Zen ustası Dainin Katagari bir kitabını okuyorum. Dainin Katagari, herhangi bir niyetin gerçekleşme başarısının seçilen eylemlerde saklı olduğundan bahsetmiş. Şimdi isterseniz bu bilgiyi dikkate alarak “Gerçek niyeti sevgi ve barış olan bir insan nasıl olur da diğerleri ile çatışır “ sorusuna yanıt bulalım. Gerçekten barışı istiyorsak, barışla ilgili olsun ya da olmasın seçtiğimiz her eylemin barış kokması gerekir. Mesela, bir arkadaşınız size haksızlık yaptığında, “ Bu sefer onunla savaşmayacağım ama, kendimi geliştirerek ona haddini bildireceğim” dediğinizde, niyetiniz kendinizi geliştirmek gibi ulvi bir niyet olsa da eyleminiz haddini bildirmek olduğu için barış kokan bir eylem yapmamış olursunuz. Eyleminizin barış kokması için “ ok bana karşı haksız davranmış olabilir, ama ben bugün başıma gelenleri daha iyi anlamak için kendimi geliştirmeyi seçiyorum “ şeklinde bir eylem belirlediğinizde barışın gerçekleşmesini de garantilemiş olursunuz.
Yüzde yüz barış için, savaşı çağrıştıracak her ne var ise hepsine savaş açılmalıdır. Ne demek istediğimi daha iyi anlatacak başka bir bilgiyi sizinle paylaşmak istiyorum.. Çoğunuzun Albert Einstein’ın hocasıyla olan konuşmasından haberdar olduğunu düşünerek sadece son bölümünü paylaşmak istiyorum. A.Einstein şöyle der;
“profesör, karanlık var mıdır?”
Profesör; -“Tabi ki vardır.” Öğrenci yanıtlar; -“Korkarım yanılıyorsunuz efendim. Çünkü karanlık da yoktur. Yaşamda/realitede, karanlık ışığın yokluğudur. Biz ışık üzerinde çalışabiliriz ama karanlığı çalışamayız. Gerçekte, biz Newton’un prizmasını kullanarak beyaz ışığı kırar ve renklerin çeşitli dalga uzunlukları üzerinde çalışabiliriz. Ama karanlığı ölçemeyiz. Bir basit ışık ışını, karanlık bir mekanı aydınlatarak karanlığı kırmış olur, yani karanlığı geçersiz kılar. Siz belli bir mekanın/uzayın ne kadar karanlık olduğundan nasıl emin olursunuz? Işığın miktarını ölçersiniz! Bu doğrudur değil mi? Karanlık insanlık tarafından, ışığın olmadığı yer/mekan için kullanılan bir kelimedir. “
Sonuç olarak barışı, savaşın olmadığı yer olarak tanımladığımızda, yüzde yüz barış için gerekli olan içerisinde savaşın olmadığı alanlar yaratmaktır.
Her Daim Sevgi ve Işıkla
Nefestr.com
Sibel.kavunoglu@gmail.com
Nefes ve Yaşam Koçu Sibel Kavunoğlu




2016-03-21
Hangi Tarafı seçeceğiz?
Wikipedi,  şüpheveya kuşkuyu bir insanın, bir olay karşısında duyduğu emin olamama duygusu olarak tanımlamakta ve şüphenin suyunu çıkaranların da ileride   "Paranoyak"  ya da  "Kuşkucu"  olabileceklerini yazmaktadır. Bu özet  tanım, şüphenin iki farklı hali olduğunu göstermektedir. Bunlardan birisi olumlu diğeri ise olumsuzdur...
 Şüphenin olumlu halinde, zihin, araştırma, geliştirme yapması konusunda insanı zorlar. Bu sayede sabır, netleşme, anlayış, hoşgörü gibi kişisel değerler daha da güçlenir. Olumlu şüphe sayesinde kişi daha uyanık olur ve daha akılcı ve ahlaklı davranışlara yönelir. Özetle, minicik bir şüphe, kötüyü iyiden, barışı savaştan ayırmamıza yardımcı olur.
Şüphenin negatif halinde ise, wikipedi’da yazıldığı gibi paranoyaklık söz konusu olur. Paranoya, zihinsel bir rahatsızlıktır. Zihinsel rahatsızlıkları olan insanların en çok yaptıkları şey başkalarına zarar vermektir. Örneğin aynı toprağı paylaşan insanların“ hakkını aramak”adına birbirleri arasında savaş çıkartmaları şüphenin negatif halini deneyimlemekten kaynaklanır.
 Önemli olan, olumlu ve olumsuz şüphenin nelere yol açabileceğini analiz ederek orta yolu bulmaktır. Bu yüzden de atılan her adımın hem kendisi hem de diğerleriyle bağlantısı olduğu gerçeği göz ardı edilmemelidir. İsterseniz bu durumu su ve taş metaforuyla analiz edelim.
 Bildiğiniz gibi denize bir taş attığınızda, attığınız taş, hem denizin dibinde yeni yerine yerleşir, hem de denizin yüzeyinde kendiliğinden yayılan halkaların oluşmasına sebep olur. Tıpkı bu taş metaforunda olduğu gibi attığımız her adımda farkında olmadan birilerini etkileriz. Bu yüzden de “beni inciten kişiler arasında bugün hangisini alt etsem acaba?” ya da  “Benim diğerleriyle de işim yok, herkes kendisinden sorumlu” demek yerine önce atılan her adımın dalga etkisi yaratabileceği dikkate alınarak hareket edilmelidir.
 Kısaca hem kendimizin hem de diğerlerinin kendilerini geliştirmeleri için yeterli nedeni verecek kadar şüpheci olmalı fakat şüphenin suyu çıkartılmamalıdır. Analiz yaparak, farkındalık geliştirerek yani bilim adamı tavrında hareket ettiğimizde çok güzel hareketler yapabiliriz. Güzel hareketler herkese iyi gelir. Taraf seçmeye de gerek kalmaz.
 Her Daim sevgi ve ışıkla
Nefestr.com
Sibel.kavunoglu@gmail.com
Nefes ve Yaşam Koçu Sibel Kavunoğlu




2016-03-13
Anda Kalmak Neden Önemli!
Çocukken etrafımda o kadar çok negatif enerji vardı ki, insanlara mutlu olmanın mümkün olduğunu ispatlamayı misyon haline getirmiştim. Okul, iş hayatı derken olgunluk dönemine geldiğimde nefes ve meditasyonla tanıştım. Bu çalışmalarla mutluluk yüzdem artsa başka bir şey daha oldu. Dışarıda gördüğüm mutsuzluk aslında içimdeki mutsuzluğun yansıması olduğunu fark ettim. Bunun üzerine şu mutluluk işini biraz kurcalamaya karar verdim. Araştırmalarım sonucunda bir sürü hoca, bilge kişi ve gurunun mutlu olmakla ilgili az çok aynı şeyi söylediklerini fark ettim. Söyledikleri şey “Anda Kalmak” dı. Anda kalmış gibi yaptığım birkaç yılım geçti. Anda kalma işi en çok da nefes çalışması yaptığımda gerçekleşiyordu. İlerleyen zamanlarda bizi mutsuz edenin zihnimizdeki düşünceler olduğunu fark ettim.
Anda kaldıkça yani, yaşadıklarımıza, gördüklerimize, hissettiklerimize, duyduklarınıza herhangi bir anlam yüklemeden yaşamayı becerebildiğimizde daha rahat ve barış içinde olmak mümkün hale geliyor. Daha rahat ve barış içinde olmak beraberinde mutluluğu getiriyor. Püf noktası zihinden geçenlere tutunmamakta saklı. Hatta mutluluğun yolu, hiç bir şeye tutunmamaktan geçiyor diyebiliriz. Fakat  ne yazık ki bunu gerçekleştirmek pek kolay değil. Çünkü çaba harcamak yani terlemek gerekiyor.. Armut piş ağzıma düş sloganı “ Anda Kalma” işinde etkili olmuyor.
Acı çekmenin kaçınılmaz olduğunu bilerek başınıza her neler gelir gelsin, ne hissederseniz, hissedin orada kalarak hiç bir tarafa çekilmeden kalmayı becerebildiğinizde, yani “ bu olabilir”, “ bu olmamalı” demeden hissettiğiniz her ne ise onunla birlikte olabilirseniz anda kalma kasınızı geliştirmiş olursunuz. Zaten bir şeylere tutunmak tamamen illüzyon.. Çünkü evrende her şey an ve an değişiyor.
Her Daim Sevgi ve Işıkla
Sibel.kavunoglu@gmail.com
Nefestr.com
Nefes ve Yaşam Koçu Sibel Kavunoğlu




2016-03-07
Bilinçli Alınan Nefes Ne Yapar?
2005 yılından beri nefes çalışmalarının içindeyim. Nefesi yapmayı ve paylaşmayı çok seviyorum. Nefes öyle bir şeydir ki, faydaları ne kadar anlatılırsa anlatılsın,  denenmediği sürece nasıl bir şey olduğunu anlamak zordur. Geçenlerde bir kafede oturmuş bir şeyler yazarken yan masada oturan bayanın, arkadaşı ile yaptığı telefon konuşmasına kulak misafiri oldum. Konuşmalardan, kadının arkadaşının meşhur dizilerden birinin senaristi olduğunu ve yeni konu bulmakta zorlandığını anladım. Yanımdaki kadın, arkadaşına şöyle bir öneride bulundu; “Şimdi sana bir eğitim önereceğim, bu eğitime git, yaratıcılığının artmasına sebep olacak ve bu sıkışmışlıktan kurtulacaksın “. O an epey zamandır bu köşede nefesle ilgili bir şeyler yazmadığımı hatırladım. Ve bu yazıyı yazmaya karar verdim.
O gün yan masada oturan kadının söylediği gibi içerisinde nefes olan güçlü farkındalık çalışmaları kişinin yaratıcılığına büyük katkısı vardır. Ben de yazı yazmaya nefes çalışmalarından sonra başladım. Nefesin, yeni bir şeyler yaratmakta zorlanan,  yaratıcılığının iyi olmadığına inanan kişilere çok yardımı dokunur. Nefesin insan zihni üzerinde yapabildiği en etkili şey, düşünceleri sakinleştirmektir. Düşünceler sakinleştiğinde güzel bir şey olur. Artık bizi durduran düşüncelere tutunmamaya başlarız. Bu da içeride var olanın ortaya çıkması anlamına gelir.
Şimdi de nefesin insanların yaşamında yarattığı değişim ve dönüşümle ilgili bir kaç bilgiyi sizlerle paylaşmak istiyorum. İnşallah bu bilgiler henüz nefese başlamayanları ikna etmeye yeterli olur...
Sınav sürecindeki çocuklar için, sınav stresini azaltır. Sınav öncesi hissettikleri heyecan endişeden çok sorulara odaklanmalarını sağlar.
Kariyer Sahibi olan İnsanlar için; Bireylerin sezgisel akıllarına başvurmalarını yardımcı olur. Bu şekilde karar alma kolaylaşır, kişi temel inanç sistemlerini kavrar, bulunduğu organizasyona daha fazla değer katmaya başlar. Kişisel anlayışı yüksek olan yöneticiler organizasyon içindeki görevlerini çok daha iyi gerçekleştirir.
İbadet eden insanlar için,Allah, yaratıcı her ne şekilde tanımlıyorsanız, evrende var olan yaratıcı enerjiyle var olan bağlantıları daha da güçlenir.  
Gücünü Hissedemeyen Kadınlar için; göğüs nefesinin hakim olduğu ülkemizde tüm kadınların nefese bir an evvel başlaması gerektiğine inanıyorum. Duygusal açıdan, çok güçlü olan kadınlarımız, çevresindekilerin endişesini, üzüntüsünü, kızgınlığını, acısını hissederler. Hatta hissettiklerinin kendilerine ait olduğunu düşünenler de olur. Bu da güçlerini kaybetmelerine sebep olur. Nefes ile güçlerini tekrardan keşfedelerler ve böylece sevgilerini daha iyi  ifade etmeye başlarlar.
Zihinsel engelli olan kişiler:Daha sakinleşirler, odaklanma kapasitelerinde iyileşme görülür.
 
Her daim sevgi ve ışıkla
nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2016-02-28
Özgür  Olmak Ne Kadar Önemli!
Özgür olmanın önemine geçmeden önce, özgürlüğün ne anlama geldiğine bakalım. 
Türkçe Sözlük (tdk.gov.tr) özgürlüğü şöyle tanımlıyor. 1-Herhangi bir kısıtlamaya, zorlamaya bağlı olmaksızın düşünme veya davranma, herhangi bir şarta bağlı olmama durumu, serbestî:2. Her türlü dış etkiden bağımsız olarak insanın kendi iradesine, kendi düşüncesine dayanarak karar vermesi durumu, 
Budist öğretiler; özgürleşmeyi, bireyin döngüsel varoluşun acılarından kurtulması olarak tanımlıyorlar. Özgürleşmenin kişinin kendi huzuru için büyük bir amaç olması gerektiğini savunuyorlar. Ve başkalarına zarar vermekten vazgeçmenin yanı sıra bunu yapmakla ilgili birincil ve ikincil düşünceleri de terk edilmesini öneriyorlar.
 Halk arasında ise kafasına göre takılmak, kendi bildiğini okumak şeklinde tanımlanıyor.
 Bu üç farklı kaynağa ait tanımları tek bir cümlede toplarsak, şöyle bir tanım ortaya çıkar;
“Kafamıza göre takılabildiğimiz, bildiğimizi okuyabildiğimiz, dış etkenlerden etkilenmeden, kısıtlanmalara bağlı olmadan bağımsız düşünüp, davrandığımızda, acılardan kurtulduğumuzda kendimizi özgür hissedeceğiz.“  Şimdi de bu tanımı ilk kelime grubundan başlayarak analiz edelim.
Neden kafamıza göre takılmayıp, bildiğimizi okuyamıyoruz?  Çünkü diğerlerinin nasıl düşündüğü çok önemli. “Çok para kazanamazsam, şöyle bir insan olamazsam, şunun tarafını tutmazsam, ona destek veremezsem olmaz! Sonunda yalnız kaldığımın resmidir. “ şeklinde düşündüğümüz sürece kafamıza göre takılamayacağız. Bu durumda sorumuz şu; Gerçekte özgürlüğümüzü kısıtlayan kim ya da neler?
Neden dış etkenlerden etkilenmeden, bir takım kısıtlamalara bağlı olmadan bağımsız düşünemiyor ve davranamıyoruz?Çünkü diğerlerinin neler yaptığı çok önemli. Hatta bu duruma “sosyal medyayı takip etmek”  deniliyor. Sosyal medyayı takip ettiğinizde neler oluyor? Kişisel değerleri, doğru bildiklerimizi, etik kuralları bir kenar da bekletiyoruz. Onlar kenarda bekletildikçe, unutulup gidiliyorlar. Bu durumda değerlerine arkası çevirerek, kendini sınırlandıran kim?  
 Acılardan kurtulmak neden çok zor?  Çünkü bir şekilde birileri çıkar ve haksızlık yapar. Bunun üzerine haksızlık yapan arkadaşımızı, diğer arkadaşlarımıza şikayet ederiz. Televizyon dizilerindeki haksızlık temasına rast geldiğimizde hemen arkadaşımızı hatırlarız. Onu her hatırladığımızda ise tekrar öfkeleniriz. Arkadaşımızın yaptığı doğru bir hareket olmasa da sadece bir kereliğine yapılmıştır. Geçmişteki bir olayı, sürekli gündemde tutmak acıyı yok edeceğine daha da yoğunlaştırır. Başka bir acı örneğinde ise şöyle olur; Sürekli huzuru ararız ama yine de  diğerlerinin işine karışmaktan da kendimizi alamayız. Bu da bizi negatifte bırakır. Negatif enerjinin  acı vermesi ise doğal bir sonuçtur. O zaman acının hayatınızda olmasının  gerçek suçlusu kimdir?
 Dalai Lama’nın çok sevdiğim bir sözü var (*)
“Eğer herhangi bir sorun varsa, önce sorunun çözümü olup olmadığı araştırılmalıdır. Eğer yapabilecek bir şey var ise üzülmeye gerek yoktur. Yapılabilecek bir şey yoksa yine üzülmeye gerek yoktur. “
 Aynı şekilde özgür olmak sizin için önemli ise, durumunuzu analiz edin ki biraz önce çok kısa bir analiz yapmıştık. Bana göre bu analiz sırasında bizi kısıtlayanın seçimlerimiz, düşünce tarzımız, davranışlarımız, laflarımız olduğu ortaya çıktı. Eğer bu konuda bir şey yapmak istemiyorsanız, yapılacak tek bir şey kalıyor; özgür olamadığınıza dair üzülmeye ya da şikayet etmeye gerek yoktur.   
 Eğer yok ben bir şeyler yapmak istiyorum diyorsanız; özgürleşmek için zihnimize çalışmaktan başka çaremiz yok. Bu yolda bize yardımcı olabilecek tekniklerin başında Nefes ve meditasyon gelir...
Her Daim Sevgi ve Işıkla
Sibel.kavunoglu@gmail.com
nefestr.com
 (*) Bu sözün originali 8.yy’da yaşamış olab Budist Shantideva’ya aittir
 
Nefes ve Yaşam Koçu Sibel Kavunoğlu




2016-02-21
Aslında Hepimiz Eşitiz
Sevgiye olan inançlarını kaybetmeden ısrarla sevgide kalabilen bilge kişilerin bunu nasıl yapabildiklerini kavrayabilmek en güçlü niyetlerimden biri olmuştur. Geçenlerde nefes seansı sırasında gelen iç görü sayesinde bu konuyla ilgili artık kendimi biraz daha rahatlamış hissediyorum. Ve sanırım artık “Aslında hepimiz eşitiz” e gerçekten de inanıyorum. Nasıl olduğunu merak ediyorsanız şu an zihninizden geçenleri bir kenara koyun ve bir süreliğine benimle kalın. 
Şimdi maddi açıdan durumu iyi olan bir aileyi  hayal edin. Bu  aile çocuklarını en iyi okullara göndererek onların çok iyi yetişmeleri için elinden geleni yapıyor olsun. Bir de Anadolu’nun bir köyünde geçimini tarlasında çalışarak sağlayan, çocuklarını evlerinden 20 km uzaktaki bir kasabada okula gönderen bir aileyi hayal edin. Şimdi ise bu iki ailenin çocuklarından birinin hastalanmış olduğunu hayal edin. Maddi durumu iyi olan ailenin annesi, o gün tüm programını iptal edecek, gün boyunca çocuğunun iyileşmesi için elinden geleni yapacak, gerekirse eve doktor çağıracaktır. Tabii bir de oğlu için sıcak çorba pişirecektir. Evin babası, işine gidecek fakat aklı sürekli çocuğunda olacaktır.  Gün içinde sekreteri aracılığıyla ya da bizzat kendisi telefonla evi arayarak çocuğunun durumunu takip edecektir. Köyde yaşayan ailenin annesi ise, o gününü tarlada çalışmak yerine evde kalarak çocuğunun iyileşmesi için ne gerekiyorsa onu yapacaktır. O da sıcak bir çorba pişirmeyi unutmayacaktır.  Tarlaya çalışmaya giden babaya gelince onun da aklı sürekli, oğlunda olacaktır.  
 İlerleyen zamanlarda maddi durumu iyi olan aile, çocuklarına daha iyi gelecek sağlamak adına, yatırım yapmak isteyecek, piyasaların kötü olması sebebiyle kredi alamayınca çocuğunun geleceği için endişelenmeye başlayacaktır. İleride oğluna daha iyi bir gelecek sağlayamayacağı için endişelenecektir. Köydeki ailenin babası, ise çocuklarına iyi bir gelecek sağlamak adına mevcut tarlasının yanındaki tarlayı satın almak isteyecek. Bankadaki parası yeterli olmayınca bankadan kredi alacak. Aynı yıl, hava şartları sebebiyle  arazisinden beklediği randımanı alamayınca kredisini geri ödemekte zorlanacak ve bunun üzerine çocukların geleceğinden endişe duymaya başlayacaktır.
 Yukarıdaki örnekler bize şunu gösterir; Maddi durumumuzun ne olduğundan bağımsız hangi işi yapıyor olsak da her birimiz aynı şeylere endişeleniriz. Benzer konulardan dolayı acı çekeriz.  Bu da bizi “Aslında Hepimiz Eşitiz”  sonucuna getirir.Hepimiz mutlu olmayı ister, acı çekmeyi hiç istemeyiz. Bu konuyla ile ilgili insanlar arasındaki tek fark atılan adımlarda yani yapılan seçimlerdedir.... 
Bazılarımız başkalarına ait toprakları gasp ederek, çalışıp çabalamadan başkasının mallarını zimmetine geçirerek mutlu olur, bazılarımız ise kazandığının bir kısmını diğerleri ile paylaşarak mutlu olur. Hatta bazılarımız sevdiklerine daha iyi imkan sağlamak için birden fazla işte çalışır. Herkesin hikayesi farklı olsa da acı ve zevk konusunda verdiğimiz tepkiler hep aynıdır.
 Bu yüzden de bir an evvel “Aslında Hepimizin eşit” olduğunu kabullenerek, geçmiş yazılarımda bir çok defa bahsettiğim gibi zarar vermeme taahhüdünde bulunmalı ve dost düşman tanıdık, tanımadık herkesin acılarından kurtulmalarını ve çok mutlu olmalarını dileyelim ki, bu dilek sayesinde kendimiz dahil olmak üzere herkesi mutlu edecek türden hareketler yapmaya başlayalım. Çünkü mutlu olan bir insanın savaş yaratması yani diğer insanlara kötülük yapması mümkün değil....
 Her Daim Sevgi ve Işıkla
www.sibel.kavunoglu@gmail.com
nefestr.com
Nefes ve Yaşam Koçu Sibel Kavunoğlu




2016-02-14
Kendini Sevmenin En Kısa Yolu Nedir?
“Kendini Sevme”, konusu benim için “Tilkinin kürkçü dükkanına geri dönmesi” gibi olmuştur. Ne yapar, ne eder, bir şekilde bu konuya geri dönerim. “Hata yaparak öğrenilir” sloganı “Kendini Sevme” ile ilgili öğrenmelerime en çok uyan sloganlardan biridir. Bu yazımda  “Kendini Sevme” konusu ile ilgili öğrenmelerimden bahsetmek istiyorum.
 “Kendini sevme”konusunu, bir şeyleri başarmak şeklinde algıladığım zamanlarda, bir tür başarı patlaması deneyimi yaşamıştım. Dur, durak bilmeden, odaklandığım her şeyi başarıyordum. Bu başarı patlaması, kibri hayatıma sokmuştu. Çok çalışmaktan nefes alamaz hale gelmiştim. Bunun üzerine değerimi bilmeye, kendimi daha çok sevmeye  karar verdim. Bana keyif veren değişik aktivitelere katıldım. Bir ya da iki kereden fazla kullanmayacağım şeylere bir sürü para harcadım. Sonunda bu seçimlerin kendini sevmekle uzaktan yakından ilgisi olmadığını keşfettim. Daha başka neler yapabilirim acaba derken, “Kendini Sevme”nin, hayallerin gerçekleştirilmesiyle bağlantılı olabileceğini düşündüm. Ve yirmi üç yıllık işimi bırakarak, uzak diyarları keşfetmeye gittim, değişik felsefelere merak sardım. Fakat buradan da kendini sevme ile ilgili bir şey çıkmamıştı. Bu süreç, kendimi sevmekten çok kendimi tanımama yardım etmişti.  
Sonra, seyahatlerim sırasında tanıştığım Budist alemde “Kendini Sevme”ile ilgili bir şeyler bulabileceğimi düşündüm. Çünkü buranın en popüler konusu “Tüm canlıların acılarından kurtulmasını dilemekti” Tüm canlıların acılarından kurtulmasını dileyen bir topluluktan “Kendini Sevme”ile ilgili tüyolar çıkabilir diye düşündüm. Onlarla aramda sadece bir kaç fikir ayrılığı vardı. Mesela ben; şefkatin bir his olduğunu söylüyordum. Onlar, şefkatin bir his olmadığı konusunda ısrarcıydılar. Şefkati, diğer insanların acılarından kurtulmalarını dilemek olarak tanımlıyorlardı. Burada beni meraklandıran başka bir şey de, yaşamla ilgili anlayamadığım bazı olayların meydana geliş sebeplerini net bir şekilde açıklamalarıydı. Bu da zihnime çok iyi gelmişti. Bir de etik kurallar (morality)  vardı. O daha bir enteresandı. Anlatılanlara uygun pozitif konsantrasyon geliştirerek, yaşam ile ilgili bilgece analizler yaparak, sahip olduğum üç kanaldan diğerlerine zarar vermeyerek elimden ne geliyorsa yaptım. Bu üç kanal; ağzımdan çıkanlar, attığım adımlar, zihnimden geçenlerdi. Ağzımdan çıkanlar kapsamına boş konuşmak, dedikodu yapmak vb gibi, aksiyonlar kapsamına ise izin almadan diğerlerini hayatına karışmak ve diğerlerine ait şeyleri izinsiz kullanmak, zihinden geçenlerin kapsamına ise hepinizin bildiği gibi başkalarını yargılamak, kötü düşünmek vb. gibiydi. Halbuki o zamana kadar bütün bunların normal aktiviteler olduklarını düşünüyordum.
 İlerleyen günlerde öyle bir an geldi ki,  kendimi eskiden olduğu gibi suçlamadığımı, bana ait olmayan sorumlulukları almadığımı fark ettim. Her şeyin bir çözümü vardı. Çözümü hemen hayata geçirdiğimde kendimi daha az suçluyordum. Ve böylece kendime daha az zarar vermeye başlamıştım. Bu durum, “Kendini Sevme” ile “Zarar vermeme”arasındaki bağlantıyı keşfetmeme sebep oldu. Bu bağlantı şöyleydi;
 Zarar vermemek konusunda kararlı olduğunuzda, çevrenize daha fazla itina göstermeye başlıyorsunuz. Peki, itina gösterdiğiniz ve her şeyden sakındıklarınızla genelde aranız nasıldır. Onları çok seversiniz değil mi?  İşte, zarar vermeme anlarınızı arttırdıkça zihninizdeki sevgi alanı da artıyor. Zihninizde sevgiye daha fazla alan ayırdığınızda ise kendinizi ve çevrenizdekileri daha çok sevmeye başlıyorsunuz... Sevemediklerinize de anlayış göstermeye başlıyorsunuz. Çünkü çevremizde gördüğümüz, kokladığımız, tattığımız, dokunduğumuz, duyduğumuz her şey zihnin yansımasıdır.
 Bu yazdıklarımın doğru olup olmadığını test etmek için yapılacak şeylerden en önemlisi de etik davranmak yani üç kanalınız aracılığıyla  “Zarar Vermemek”
 Her Daim Sevgi ve Işıkla
Nefestr.com
Sibel.kavunoglu@gmail.com
Nefes ve Yaşam Koçu Sibel Kavunoğlu




2016-02-07
Çakralar Nasıl Açılır?
 Çakraların açılmasına kafanızı taktıysanız, hayatınıza çeki düzen vermekle başlamalısınız. Örneğin,  korkularınız varsa bu kalp çakranızdaki enerji akışı dengede olmadığı anlamına gelebilir. Korkular gittikçe arttığında, sadece kalp çakrası değil diğer çakraların da dengesi bozulabilir.  
 Kişi bir şeyleri kabul etmekte zorlanıyor, sürekli bir gücenme hali içinde ve çevresindekilere karşı sert davranışlarda bulunuyorsa kök çakradaki enerji akışı dengede olmayabilir. Kişi, başkalarını yargılamaya, eleştirmeye devam ettiği sürece kök çakranın açılması zaman alacaktır.
 İkinci çakra yani cinsel çakranın temsil ettiği konular arzu, ihtiras, kutupsallık, hareket, alma/verme dengesi, değişim ve yaratıcılıktır. Bu çakradaki enerji akışının dengesiz olması, öfkeyi de beraberinde getirecektir. İkinci çakradaki enerji akışının dengelenmesi ile kişi kendisini en çok nelerin mutlu edeceğini bilmeye başlar, suçlama hali yok olur, sevgiyi daha çok vermeye başlar.
 Üçüncü çakranın temsil ettiği konu kararlılıktır. Buradaki enerji akışında dengesizlik, kişinin yaşamında öfke, açgözlülük, hırs temasını kuvvetlendirebilir.
Dördüncü çakra; kalp çakrası, burası herkesin bildiği gibi şefkat, sevgi ile ilgilidir. Bu çakrada dengesizlik olduğunda, kaybetme korkusu, aşırı korumacılık, bağımlılıklar, başkalarının ihtiyaçlarının daha önemli olması gibi temalar da söz konusu olabilir. Kalp çakradaki enerji dengelendiğinde şükran duyma, takdir etme temaları var olmaya başlayacaktır.
 Beşinci boğaz çakrası,  dürüstlük, iletişim ve ifade ile ilişkilidir. Buradaki enerji akışı dengesizleştiğinde, kişi ilişkiye girmekten ve öne çıkmaktan kaçınacaktır. Yaşamında beğenilmeme korkusu, rekabet ve gurur hakim olacaktır. Bu çakra, aynı zamanda kişinin harekete geçmesine engel olan başarısızlık korkusu ile de ilgilidir. Arzu ve istekleriniz gerçekleşmeye, ilişkileriniz düzelmeye başlandığında beşinci çakra açılıyor demektir.
 Altıncı çakra, kendi kendinin farkında olma, mutluluk, neşe ve zihin gücü ile ilgilidir. Bu çakradaki enerji dengesizliği zihinsel karmaşa, bunalıma sebep olabilir. Kişinin yaratıcı fikirleri engellenir. Kişi yaratıcı fikirlerini ifade etse de onları uygulamaya koyamaz. Sürekli dış dünyaya suç yükleme halinde olabilir.  
 Yedinci çakra, zihin ve bedenle bağlantılıdır. Bu çakradaki enerji akışında dengesizlik acı ve üzüntüye sebep olabilir. İyi haber! Yedinci çakradaki enerji akışı dengelendiğinde diğer altı çakradaki enerji akışı da dengelenecektir.
 Nasıl? Çakralarınızı açabilmek için nereden başlayacağınıza karar verebildiniz mi?
 Her Daim Sevgi ve Işıkla
nefestr.com
Sibel.kavunoglu@gmail.com
 
Nefes ve Yaşam Koçu Sibel Kavunoğlu




2016-01-31
Hayatınızla İlgili İnsiyatif Almaya Ne kadar Hazırsınız?
 Zihnime çalışmak istediğimde çoğunlukla Budist öğretilere başvururum. Çünkü zihnin yapısı hakkında net bilgi verirler. Öyle uçup kaçmayı sevmem, ayaklarımı yere bastığında kendimi daha güvende hissederim. Bu yazımda zihnin enteresan bir özelliğinden bahsetmek istiyorum. Belki de bu yazımı okuduktan sonra zihninizle ilgili inisiyatif almaya karar verebilirsiniz, kim bilir!
 Budist anlayışa göre, parmağımızı şaklattığımız süre boyunca zihnimizden geçen düşünce sayısı 65. Bu sayı her birimiz için aynı ve sürekli devam ediyor. Peki, biz genelde ne yapıyoruz?
 İçlerinden birine takılıyoruz. Aslında tutunuyoruz dersek daha doğru olacak. Bir düşünceye tutunduğumuzda ise onu çoğaltmaya başlıyoruz. Örneğin, Arkadaşınız Refik’le olan bir anı, o an zihinden geçen herhangi bir düşünceye yansıyor ve hemen çoğalmaya başlıyor. “Refik neden böyle davrandı?, Asıl amacı neydi?,  Yaptıkları ile söyledikleri birbirini tutmuyor? Bana yalan söylemiş olabilir mi? Ayşe’ye bana davrandığı gibi davranmıyor? Bana neden saygısızca davranıyor?, Halbuki beni sevdiğini, saygı duyduğunu söylemişti., Hak etmediğim tarzda davranıyor? Aslında ilk tanıştığımızda yalan söyleyebileceğini anlamıştım? Selma’ya da aynı şeyi yapmıştı?, ama ben yine de Refik’e şans verdim? , İnsanlara güvenmemeyi ne zaman öğreneceğim, Refik, insanları kullanabiliyor?, Artık bana bunu yapmasına izin vermeyeceğim.....”     gibi, gibi gibi. Bir parmak şaklatma süresince zihninizden geçen 65 düşünceden birine tutundunuz ve şunlar oldu? 1- Kendinizi suçladınız 2- Karşınızdakine kızdınız, öfkelendiniz.
 Aynı Budist anlayış bir de şunu söylüyor; zihin aynı anda tek bir zihinsel durumda kalabilir. Yani siz kızgınsanız bedeniniz ve zihniniz de kızgınlığı deneyimliyor. Peki, bu arada beş duyunuz ne yapıyor? Onlar da beden ve zihninize uyum sağlıyor ve dışarıyı beden ve zihindeki mesaja uygun olarak algılamaya başlıyor yani şefkatli olmanıza ya da sevgiyi hissetmenize izin vermiyor. Geçmiş deneyimlerinize baktığınız da bu bilginin doğru olduğunu anlayacaksınız.
 Enerji gelir gider, düşünceler de birer enerjidir. Doğruluğunu araştırmadan tutunduğumuz her düşünce başımıza iş açıyor. Ve bunu başlatan da  biziz!
 Bence gelip geçen düşüncelerin, bizi gerçeklerden alıkoymasına, içimizdeki güzelliklerin görünmesini engellemesine izin vermemeliyiz. Çünkü bu gezegende yaşadığımız sürece her parmak şaklatma süresince 65 farklı düşünce gelip geçecek..... Tıpkı göz yüzünde hareket eden bulutlar gibi... Bulutların arkası kesilecek mi? Hayır... düşüncelerin arkası kesilecek mi? Hayır. İnisiyatifi ele almalı mıyız? EVET
O zaman başta ne kadar sıkıcı ve anlamsız gözükse de nefes odaklanarak pozitif konsantrasyon geliştirmeye ve bedensel, zihinsel ve ruhsal arınma için ne gerekiyorsa yapmaya hemen başlamalıyız.
 İçimizde barışı yaratmadıkça dış dünya da barışı deneyimleyemeyiz. "  Dalailama....
 Her Daim Sevgi ve Işıkla
Sibel.kavunoglu@gmail.com
Nefestr.com
 
Nefes ve Yaşam Koçu Sibel Kavunoğlu




2016-01-25
Zihniniz Ne Kadar Kuvvetli?- II
 (Bu yazıyı okumadan önce bir önceki yazıma göz atmanızı öneririm)
Zihni kuvvetlendirmeye başlamadan önce zihnin kuvvetli olmadığını kabul edilmelidir. Çünkü gün içinde gerçekleştirdiğimiz negatif davranışlar öyle otomatikleşmiştir ki normal olduklarını düşünürüz. Normal olduklarını düşündüğümüz sürece de onlarla ilgili bir şeyler yapmak mümkün olmaz.
Negatif davranışlara birkaç örnek verecek olursam; başkaları hakkında dedikodu yapmak, boş konuşmak, başkalarının hayatına karışmak, izin almadan başkalarının eşyalarını kullanmak, hayvanlar da dahil olmak üzere canlılara zarar vermek vb. gibi davranışlardır. Negatif davranışların ortak özelliği, kişilerin kendi gelişimlerine zaman ayırmasını engellemeleridir. Mesela, meditasyonun zihnin kuvvetlenmesine yardımcı olacağını biliriz. Fakat meditasyona zaman ayırmak yerine, bizi hiç bir zaman geliştirmeyecek dizleri seyretmeye, dedikodu yapmaya, boş konuşmaya daha çok zaman ayırırız. Hem kendimize hem de diğerlerine faydalı olanı seçmeye başladığımız da zihin kuvvetlenmeye başlamış demektir.
Zihni kuvvetlendirmenin yolu önceki yazılarımda bahsetmiş olduğum sekiz dünyevi döngü üzerine çalışmaktan geçer. Sekiz dünyevi döngülerin (övgü/eleştiri, kazanç/kayıp, zevk/acı, ün sahibi olma/gözden düşme) verdiği zarar, insanların birbirlerine verdikleri zarardan daha kötüdür. İsterseniz döngüler arasından övgü/eleştiri ikilisini ele alalım. Herhangi bir konuda çok başarılı oldunuz diyelim. Bu başarınızdan dolayı bir sürü kişi size övgüler yağdırmış olsun. Ününüz ölene kadar devam edecek midir? Tabii ki hayır. Dünya nüfusunu düşünecek olursanız, eninde sonunda, başka biri çıkacak ve sizden daha popüler olacaktır. Fakat siz her şeye rağmen tekrar hatırlanmak konusunda ısrarcı olduğunuzda ise, zihninizden diğerinin ayağını kaydırma, zarar verme tarzında zihni sinir projeler üretecektir. Şöyle bir düşündüğünüzde bu projeleri hayata geçirip de mutlu olmuş bir insana rastlayamazsınız. Aranızda vakti olanlar var ise benzer analizi, diğer üç döngü için de yapabilir. Sonuçta sekiz dünyevi döngünün içinde kaldığınız sürece mutlu olabileceğiniz bir alternatife rastlayamayacaksınız. “Mutluluğu yaratan ya da yok eden seçtiğimiz tavır ve hareketlerdir. Dışarıda bizi mutluluğa götürecek güçler yoktur”
Yazdıklarımın doğru olduğunu düşünebilirsiniz. Fakat sadece düşünmek yetmez. Elinizi taşın altına koyup pozitif konsantrasyon geliştirmeye bir an evvel başlamak gerekir. Pozitif konsantrasyon geliştirmek de meditasyon yaparak gerçekleşir. Şubat ayında her Pazartesi akşamı pozitif konsantrasyon geliştirmek için biz toplanacağız. Sizi de bekleriz.
Her Daim Sevgi ve Işıkla
Sibel.kavunoglu@gmail.com
Nefestr.com
Nefes ve Yaşam Koçu Sibel Kavunoğlu




2016-01-18
Zihniniz Ne Kadar Kuvvetli?- I
Dışarıya her adım attığımızda o günün çok iyi geçmesini isteriz. Fakat bu dileğimiz her zaman gerçekleşmez. Sebebinin; kuvvetli bir zihne sahip olmamak olduğunu söylesem bana inanır mıydınız? Kuvvetli bir zihin, genetik olarak aileden geçmez. Üzerinde çalışarak elde edilebilecek bir özelliktir.
 Negatifle beslenmeye o kadar alışmışız ki, onlar olmadan var olamayacağımıza inanıyoruz. Geçmişte herhangi bir arkadaşınızla birlikte yaptığınız bir konuşmayı hatırlayın, negatif konulardan bahsetme oranınızın daha fazla olduğunu görürsünüz. Başka konuşacak bir şey yokmuş gibi başımızdan geçen kötü olaylardan ya da  eksikliklerimizden bahsetmeye bayılırız. Yağmur yağdığında yağmuru kötüler, hava güneşli olduğunda ise güneşten şikayet ederiz. Kısaca boş konuşmaya bayılıyoruz.
 Özel bir davete giderken nasıl üstümüze başımıza dikkat ediyorsak zihnimiz için de aynı dikkat ve özeni göstermeliyiz. Çünkü zihnimizden geçenler hayatımızın nasıl olduğu ile direk bağlantılı. Bu yüzden de bir an evvel zihni kuvvetlendirmek adım atmaya başlamalıyız.  
 Zihnimizi kuvvetlendirmenin yolu, pozitif konsantrasyon geliştirerek içinizdeki bilgeyle bağlantıya geçmekten geçiyor. Tarihte bu çalışmayı yapmadan aydınlanmış olan bir tek insana rastlayamazsınız.  Örneğin Buddha ( 6-7 sene meditasyon yaptı), Yunus Emre ( Taptuk Emre’nin dergahında zaman geçirmiş).
 Bir sonraki yazımda zihni kuvvetlendirmenin bazı yollarından bahsedeceğim.
Her Daim sevgi ve Işıkla
Sibel.kavunoglu@gmail.com
Nefestr.com
 
Nefes ve Yaşam Koçu Sibel Kavunoğlu




2016-01-11
Neden İnsanlar Mutsuz Oluyor?
Şu sıralar arkadaşlarımla birlikte Hindistan’dayız. Jaipur’dan Delhi’ye uçakla giderken Sevgili Sinem, havayolu şirketinin çıkarmış olduğu dergide güzel bir yazı gösterdi. Yazı içeriğinde Sandhuru isimli bir yogi ile yapılan kısa bir söyleşi vardı. Sandguru,“Neden insanlar mutsuz?” sorusuna özetle şöyle yanıtlamıştı. “İnsanlar mutsuzlar. Çünkü kendi hayatlarına sahip çıkmıyorlar. Acı, keyif, neşe, üzüntü vb. gibi deneyimlerin hepsi içimizde gerçekleşir. Bu durumu göz ardı ederek neşeyi dışarıda aradığımızda ise mutsuz oluruz. Neşe, başarılması gereken bir oluşum olarak görülmez”
Bence bu çok doğru. Neşeyi, başarılması gereken hedefler arasına koymuyoruz. Bir şeylere sahip olduğumuzda ya da bir şeyler yaptığımızda neşeyi elde edeceğimize inanıyoruz. İstediklerimiz gerçekleştiğinde ise neşeyi tam olarak hissedemiyoruz. Ve bu durum döngüler halinde devam edip duruyor. Bir türlü neşeyi başaramıyoruz. Şimdi şöyle bir düşünün, neşeyi başarı kriteri olarak belirlediğinizde hayatınız nasıl olurdu?.
Bir süreliğine neşeyi başarmayı, para biriktirmek gibi düşünün. Bankadaki paranızı arttırmak istediğinizde ne yaparsınız? Piyasada getirisi fazla olan yatırım araçlarından birisini seçer, o yılki harcamalarınızı azaltır. Para biriktirmek için ne gerekiyorsa yaparsınız. Aynı şekilde neşeyi başarmayı, para biriktirmek şeklinde düşündüğünüzde ise, önünüzdeki seçenekler farklılaşacaktır. Örneğin, neşeyi başarabilmek için başkalarını yargılamayı bırakır, kendinizi mutlu hissetmeyeceğiniz aktivitelere “hayır” demeye başlar, evrene daha faydalı hareketlerde bulunarak neşeyi arttıracak aktivitelere yönelirsiniz. Arada bir dünyasal zevklere kendimizi kaptırıp bir eve sahip olmak istediğinizde ise kendinize“ Bu eve sahip olduğumda neşeme ne kadar neşe katabilir “sorusunu yönelterek, “Bir ev hiç bir zaman beni neşeli yapmaz” yanıtını alabilirsiniz.
Neşeyi başarmanıza yarayacak başka bir yol da geçen yazımda bahsettiğim sekiz dünyevi döngüye savaş açmak olabilir. Sekiz dünyevi döngüleri, övgü/eleştiri, kazanç/kayıp, zevk/acı, ün sahibi olma /gözden düşme gibi ikili gruplar halinde dolaşırlar. Ün sahibi olmaya, kazanca, zevke, övgüye odaklanarak neşeyi başaran kimse olmamıştır. Neşeyi ancak bu döngülerden uzak kalarak başarabiliriz.
Sanırım artık “2016 yılında Mutlaka Yapılacaklar” listenize neşeyi başarmayı da eklemeyi unutmazsınız...
Her Daim Sevgi ve Işıkla
Sibel.kavunoglu@gmail.com
Nefestr.com
Nefes ve Yaşam Koçu Sibel Kavunoğlu




2016-01-05
Güzel Şeyler Herkese İyi Gelir? II
Bir önceki yazımda sevdiklerinizle aranızın bozulmasına,  belki de dostlukların bitmesine, kendinizden uzaklaşmanıza kısaca acı çekmenize sebep olan sekiz dünyevi döngüden bahsetmiştim. Sekiz dünyevi döngü, övgü/eleştiri, kazanç/kayıp, zevk/acı, ün sahibi olma/gözden düşmeden oluşur. Bu yazımda bu döngüleri alt etmek isteyenler için birkaç çalışma önermek istiyorum.
 Herhangi bir konu ile ilgili kendinize çok yüklendiğinizde ya da birileri sizi övdüğünde içinizde neler olduğunu gözleyerek kendinize şu soruları sorabilirsiniz; 
-       Biri beni suçladığında nasıl bir tepki veriyorum?
 -       Birisi beni övdüğünde, sırtımı sıvazladığında nasıl tepki veriyorum
Bu soruların yanıtı, bu döngüler içindeyken nasıl davrandığımız konusunda bize bir sürü bilgi verecektir. Örneğin; Her kim bizi suçlarsa suçlasın her zaman benzer davranışlar sergileriz. O an neler olduğuna bakmak yerine kendimizden kaçar, farklı aktivitelere yöneliriz. Ben bu döngüler üzerinde çalışırken, hemen harekete geçerek değişik şeylere yöneldiğimi fark ettim. Bu da kendimi kutlayacak ya da suçlayacak zamanlar yaratamama yani kendimi tanıyamama sebep oldu. Kendimi tanıyamayınca da çevremdeki insanlar ya beni üzerlerse ya da ben onları üzersem şeklinde korkular yarattım. Bunun da tek bir anlamı vardı o da “Karanlık”. Karanlıkta kalarak ne ilerleyebilir ne de gelişebilirdim.
 İşte bu yüzden de sekiz dünyevi döngü ile karşılaştığınızda benim yaptığım gibi kaçmayın. Sizi kısıtlayan düşüncelerden kurtulmanın çözümü kaçmakta değil, orada o anda kendinizle baş başa kalmaktan geçiyor. Gerçekleri fark etmenin tek yolu bu. Ancak neler olduğunu anladığınızda onlarla ilgili bir şeyler yapabiliriz. Bu tür anlarda kendinizi kaçmanın eşiğinde yakalarsanız. Kendinize şu soruyu sorun;
 -       Zevk ya da acı duyguları hissettiğimde neden benim ya da başkasının hatalı olması gerekiyor?
 Bu sekiz dünyevi döngüye dikkatinizi verdiğinizde sizi yoldan çıkaran şeyler eski önemini kaybedecek. Ve böylelikleacınızı fark ettiğinizde koşmayı bırakabilir, zevk aldığınız şeyleri fark ettiğinizde tutunmayı bırakabilirsiniz.
 Her Daim Sevgi ve Işıkla
Sibel.kavunoglu@gmail.com
Nefestr.com
Nefes ve Yaşam Koçu Sibel Kavunoğlu




2015-12-27
Güzel Şeyler Herkese İyi Gelir -I
Geçen sene bu zamanlarda  “ Değişik bir Yeni yıl Mesajı” başlıklı bir yazı yazmıştım. Bu yazıyı yazarken Lama Zopa Rinpoche’nin “How To Practice Dharma: Teachings on the Eight Worldly Dharmas.”  İsimli kitabını kaynak olarak kullanmıştım. Biraz revize ile aynı yazıyı tekrar paylaşmak istiyorum.
 Yaşantımızın belli dönemlerinde sekiz dünyevi döngü ile karşı karşıya geliriz. 2016 yılında bu döngülerin hayatımızda yarattıklarımızı keşfederek çektiğimiz acılara veda etmeye ne dersiniz? Yanıtınız evet ise önce bu döngüleri tanıyalım;
 Bu döngüler ikili gruplar halindedir. Övgü/eleştiri, kazanç/kayıp, zevk/acı, ün sahibi olma/gözden düşme gibi sevdiklerimizle aramızın bozulmasına, dostlukların bitmesine, kendimizden uzaklaşmamıza sebep olurlar. Bizi yönetmelerine izin verdiğimizde tek bir şey olur; “ Acı Çekeriz”.
 Kazanç/kayıp ikilisini seçtiysek, sahip olduklarımızı kaybetme korkusu öyle güçlü olur ki eninde sonunda acı, eleştiri, suçlama, gözden düşme ve kayıp hislerinden herhangi birinin ağına düşeriz. Zevk/acı döngüsünde, herhangi bir şeyden çok keyif alırız. Bu durumun sonsuza kadar devam etmeyecek olması acı verir. Ün sahibi olma/gözden düşme ikiline yakalandığımızda ise biraz ünlensek, gözden düşme riski her aklımıza geldiğinde acı çekeriz. Bu döngüler güçlerini bizden alır. Hayatımızdaki normal şeylere haddinden fazla anlam verdiğimizde güçlenirler. Nasıl mı?
 Lama Zopa Rinpoche kitabında “övgü”döngüsü ile ilgili çok enteresan şeyler yazmış. Diyelim ki bir arkadaşınız ya da patronunuz size “ Ne kadar akıllıca davrandın” dedi. Bu sözcükleri ilk duyduğunuzda çok iyi hissedersiniz kendinizi. İleride o anı hatırladığınızda yine mutlu olursunuz. Peki, günde birkaç yüz defa “Ne kadar akıllısın”, ne kadar akıllısın” diyerek, günün birinde dünyanın en mutlu insanı haline gelebilir misiniz? Tabii ki Hayır!. Çünkü sizi mutlu eden, sözcükler değil,  o sözcüklere yüklediğiniz anlamdır. Pek, sözcüklere verilen bu anlam nereden gelir?
Bu sorunun yanıtı tabii ki “ zihin” olacaktır. Fakat, bu hiç de doğru değildir. Asıl suçlu, bir türlü bırakamadığımız, sürekli tutunduğumuz cahilce görüşlerdir. Şimdi de "Sen iyi değilsin" sözcüğünü irdeleyelim. “Sen iyi değilsin” sözcüğünü ilk duyduğunuzda mutsuz olursunuz. Hadi şimdi de “değil” sözcüğünü çıkartın. Sözcük grubu o zaman “sen iyisin” haline gelir ki, bu sefer de çok mutlu olursunuz. Tek bir “değil” sözcüğünün duygularımız üzerindeki etkisi enteresandır. “Değil” sözcüğüne çok fazla takılarak içki, sigara vb gibi aktivitelere yönelen, böylelikle de kendinden uzaklaşan bir sürü insan var aramızda. Bence hiçbirimiz böyle bir deneyimi hak etmiyoruz.
 Yeni yıla girerken 2016 yılı için güzel bir teklifim var. Hepinizi sözcükler ve onlara verdiğimiz anlam üzerine odaklanmaya davet ediyorum. Aranızda sözcüklerin yarattığı dengesizlikten sakınmak isteyenler varsa bir önceki yazımda bahsi geçen 2016 yılı “Mutlaka Yapılacaklar”  listesine “sekiz dünyevi döngü çiftlerinin yaşamınızda yarattığı karmaşaya bir son vermek”  maddesini eklesinler. Sekiz dünyevi döngü geçen seneden beri listemdeler ve ben üzerlerinde tekrar tekrar çalışmaya niyetliyim.... Peki, tüm bunların nasıl bir faydası olabilir?
İçinizdeki güzel şeyler daha görünür hale gelir. Güzel şeylerin hem kendimize, hem çevremize ve tüm evrene büyük faydası var. Bence 2016 yılı için bundan daha güzel bir hedef olamaz.
Güzel bir yeni yıl geçirmenizi dilerim
 Her daim sevgi ve Işıkla
sibel.kavunoglu@gmail.com
nefestr.com
 Not: Bir sonraki hafta bu yazının devamı var.
Nefes ve Yaşam Koçu Sibel Kavunoğlu




2015-12-20
Mutlaka Yapılacaklar
Yeni yıl, umudun en çok hissedildiği  anlardan biridir. Her yeni yılda, taze başlangıçlar yapmak isteriz. En önemlisi, hayatımızı tekrar gözden geçirme fırsatını yakalarız. Mesela bazılarımız her yeni yıla özel “ mutlaka yapılacaklar “ listesi hazırlar. Ben “ Mutlaka yapılacaklar”  listesini 2006 senesinden beri yaparım. O zamanlar  gerçekleşmesini istediğim şeylerin sayısı yüz yirmi beşti. Şimdilerde ise bu rakam yediye indi.
Ne istediğine karar veremeyen, risk almaktan korkan ve başkalarına endeksli yaşayanlar için bu listeyi hazırlamak büyük bir fırsat olabilir! Listenizi yaptıkça gerçekleşmesini istediklerinize daha da yaklaşırsınız. Bunun tek bir anlamı vardır. O da, isteklerinizin hızla gerçekleşecek olmasıdır.Bunun dışında, listeyi her yapışınızda hayatınızı gözden geçirme fırsatını yakalarsınız. Endişelerin hayatınızı nasıl yönettiğini, anda kalmak yerine geçmiş ve gelecek arasında gidip gelerek zaman kaybettiğinizi fark edersiniz. Geçmiş ve gelecek arasında gidip geldiğinizde ya kendinize acır ya da başkalarını suçlarsınız. Olmuş bitmişe ya da daha henüz olmamışa odaklandığınızda hareket geçemez, tembelleşirsiniz.
Hadi isterseniz hemen harekete geçin, elinize bir kağıt, kalemi alın ve bu sene gerçekleşmesini isteklerinizi yazın. Unutmayın, zihninize düşen her “mutlaka yapılacakları” gerçekleştirme potansiyeliniz vardır. Şu an gerçekleşmemiş olmalarının tek sebebi onlara yeterli derecede odaklanmamış olmanızdır. Bir şeye ne kadar odaklanırsanız, size o kadar yaklaşır. Bu çekimi hızlandırmak sizin elinizde..
Listenizi bitirdikten sonra listeye tekrar göz atın. Bazıları “gerçekleşmesi imkansız ” gibi görünüyorsa onlara karşı enerjinizi yumuşatacak kişisel gelişim fırsatlarını arayın. Örneğin nefes yapın, meditasyonu deneyin. Bu iki çalışmayı birlikte yapanlar bilirler, en uzakta görünen “ mutlaka yapılacak”  olanlar dahi yakınlaşır. Bunun en güzel ispatı, hafta sonları yapmış olduğum yoğun nefes programlarıdır...
Çalışmaya katılanlar cuma akşamı gerçekleşmesini istedikleri şeyleri listelerler. Pazar günü akşamı geldiğinde ise cuma günü akşamı yazdıklarına şöyle bir göz attıklarında pek çoğunun kolayca gerçekleşeceğine inanmaya başladıklarını fark ederler. İsteklerini onlara gerçekten inandığınızda gerçekleşirler..... Ben gerçekleştirmek istediğim şeylere hep inanırım, bugüne kadar çoğu da gerçekleşti.
Her Daim Sevgi ve Işıkla
sibel.kavunoglu@gmail.com
nefestr.com
Değişik bir yılbaşı mesajı okumak isteyenler aşağıdaki yazıma göz atabilirler.
http://www.milliyet.com.tr/degisik-bir-yeni-yil-mesaji----pembenar-yazardetay-saglik-1987986/
Nefes ve Yaşam Koçu Sibel Kavunoğlu




2015-12-15
 En Çok Ölümden mi? Yoksa yaşamaktan mı? Korkarsınız   
 Kendimizi güvende hissetmek ya da mükemmel olmak adına bir sürü aksiyon alırız.  Bu aksiyonları aldıkça kendimizi daha güvende hissedeceğimizi düşünürüz. Fakat bir müddet sonra bizi güvende hissettiren şeyin etkisi kaybolduğunda kendimizi güvende hissetmemeye başlarız. Çünkü, evrende hiç bir şey aynı kalmaz, sürekli değişir. Aslında çoğumuz bu gerçeği biliriz. Fakat yine de deneyimlerimizi kontrol etmek için can ederiz. Bu tarz seçimlerin sonuçları olur.  Bu sonuçlardan biri yaşadığımız anın sunduğu fırsatları görmezden gelmektir.
 Eğer yeterince meditasyon yaptıysak,  yeterine koştuysak ya da mükemmel beslendiysek her şeyin mükemmel olacağını düşünürüz. Aslında bunu yaparak kendimizi başarısızlığa mahkum ederiz. Zira er ya da geç kontrol edemediğimiz bir şeyler çıkacaktır. Örneğin bize çok yakın olan birisi ölebilir ya da çok önemli bir rahatsızlığa yakalanabilir. Her zaman bir şeyler eksik olacaktır. Yaşam bazen tatlı, bazen acı olacak, bazen bedenimiz gerileyecek, bazen de gevşeyecektir, bazen başımız ağrıyacak, bazen de kendimizi yüzde yüz sağlıklı hissedeceğiz. Sahip olduklarımıza tutunarak, deneyimlerimizi birilerinin onaylamasını isteyerek, toparlanmış hissetmeye çalışarak aslında yaşadığımız her an ölümü de kabul etmiş oluyoruz.  Bu da bizi ölümden çok yaşamaktan korktuğumuz sonucuna getiriyor.  Bence, bu mekanizmayı iyice kavradığımızda ve bu kavrayışa uygun aksiyonlar almaya başladığımızda kendimizi şimdikinden daha özgür hissedebiliriz
 Aranızda gerçek özgürlüğü tatmak isteyen varsa, yaşamınızda var olan, bir an evvel kurtulmayı düşündüğünüz bazı mekanizmaları yukarıdakinden başlayarak tek tek kurcalayın. Rahatsız edenin aslında sağlığa kavuşturacak bir yanı olabileceğini kendinize hatırların ki bilge zihniniz fırsatları sunmaya başlasın. 
Her Daim Sevgi ve Işıkla
Sibel.kavunoglu@gmail.com
Nefestr.com
 
Kaynak: Budist öüretiler
Nefes ve Yaşam Koçu Sibel Kavunoğlu




2015-12-08
 Nasıl Denge ve Uyum İçinde Oluruz?   
 Etrafımızdakilere yardım ettikçe güçlenir, mutlu oluruz. Bu şekilde güçlenmek ve mutlu olmak çok güzeldir fakat bazı olumsuz yan etkiler ortaya çıkabilir. Örneğin, gücünü yardım etmekten alan insanlar, bir müddet sonra kendilerini bir üst sınıfa koymaya başlarlar. Bu durumun davranışlara yansıması ise şöyle olur; Kişi, düşmanı olarak bildiği insanların yanında kibirli (sinirli, öfkeli, diğerlerini küçük görme vb gibi), dost olarak gördüğü insanların yanında ise son derece alçak gönüllü ve meleksi davranır. Ancak bu mekanizma zaman içinde garipleşecektir. Örneğin, düşman olarak bilinen ve hor görülen bir kişi, günün birinde insanlık adına çok özel bir şey yapar ve hemen dostlar grubuna dahil olur. Bu sefer de meleksi davranışlara maruz kalmaya başlar. Aynı şekilde dost olarak bilinen bir kişi, birisine haksızlık yaptığında düşmanlar grubuna dahil olur. Bir gün önce meleksi davranışlara maruz kalırken şimdilerde artık kibrin gazabına uğrayacaktır.
 Bu şekilde gruplar arasında gidip gelen insanların zihninden, “Dün çok iyiydik, bugün ne oldu ki?“sorusu hiç eksilmez. Sürekli olarak “Dün dostumdu, ama şimdi bir düşman “şeklinde kategorileştirmelerle dengede kalmak zordur. İnsanların birbirlerini anlayamamalarının yegane sebebi de budur.
İnsanları, davranışlarına göre değerlendirerek hem kendimizi hem de onları sınırlandırmış oluruz. Bu yüzden de kimlere nasıl ve ne şekilde davranacağımıza ya da diğerlerinin bize nasıl davrandıklarına odaklanmak yerine nasıl bir insan olmak istediğimize odaklanmak en iyisidir. Nasıl bir insan olduğumuz, çekim yasası gereği çevremizin nasıl olacağını belirler. Bunun için de zihnin algılama şeklinde, kuantum sıçraması yapmak gerekir. Kuantum sıçraması için ise güçlü bir niyet, bedensel, zihinsel ve ruhsal arınma gerekir. Aksi takdirde bu okuduklarınız zihninizin bir köşesinde saklı kalacaktır. Arınmanın olmadığı yerde çıkar teması var olmaya devam eder.
Kısaca denge ve uyum içinde olmanın tek yolu, demokrasinin ana kuralı olan “eşitliği”uygulamaktan ve arınmaktan geçer
Her Daim Sevgi ve Işıkla .
Sibel.kavunoglu@gmail.com
Nefestr.com
Nefes ve Yaşam Koçu Sibel Kavunoğlu




2015-11-29
Mutlu Bir İnsanın Savaş Çıkartması Mümkün Değil!
Bu cumartesi günü sabahı “ Mutlu Olmak için Nefes ve Meditasyon” konulu bir sohbetimiz vardı. Önce meditasyon yapmanın öneminden bahsettik sonra pozitif konsantrasyon geliştirmeyi sağlayan nefes farkındalığı çalışması ile birlikte içimizdeki sevinci hatırlamak adına özel bir çalışma yaptık. Neyse ki sohbete katılanlar güçlü bir istekle gelmişlerdi ve hep birlikte güçlü bir enerji oluşturabildik. Çalışmanın sonunda gündeme getirilen konulardan birisi de şuydu; “ Huzur ve barış için bu tarz çalışmalar yapıyoruz, peki savaşları nasıl yorumlamalıyız?” 
Şu an aktif savaşın yaşandığı ülkeler var. Aktif savaşın olmadığı ülkelerde ise kardeş kardeşle, dost, dostunla savaş halinde olabiliyor. Hatta bu durum herkes tarafından normal karşılanıyor. Sanki savaş olmaksızın yaşam çok tatsız gibi.... Yoksa kardeş kardeşe nasıl düşman olsun ki!
Bence dünya barışı için her bireyin sahip olduğu enerjiyi yumuşatması gerekiyor. Her gün evden dışarı adım attığımızda birileri üzerinde etkimiz oluyor. Etki-Tepki yasasından kaçış yok. Pozitif ya da negatif yapılan her etki kesinlikle bir tepki ile sonuçlanıyor. Herhangi bir gün içinde bir şeylere, birilerine zarar vermemiş olmak mümkün değil. Aktif savaş çıkartacak bir etkimiz olmasa da kah konuşmalarımızla, kah yaptıklarımızla birilerine zarar veriyor ya da değişime uğratabiliyoruz. Bu durumda evden dışarı çıkmayacak mıyız? Tabii ki çıkacağız... Ancak zihnimizin aydınlanmış halini aktive etmeye daha çok odaklanacağız.
 Zihnin bir sürü hali var. Etrafımızda olanları algılama şeklimiz anında savaş ya da barışı yaratabiliyor.  Örneğin, etrafımızda olanları, pozitif bir öneri getirmeksizin yargıladığımızda barışın gerçekleşmesi yerine savaşın gerçekleşmesi adına adım atmış oluyoruz.. Bizler bu tür konulara prim verdikçe, sağ olsun medya da hemen arkamızda yer alıyor. Bu yüzden de barışı bir an evvel en popüler konu haline getirmeliyiz... Ve zihnimizin mutlu, huzur, sevinç, neşe, coşku, sevgi ve şefkat halini deneyimleyecek düşünce ve aktivitelere yönelmeliyiz. Bunları yapar yapmaz tabii ki savaşlar bir anda sona ermeyecek fakat illa ki ileride barışın gelmesi için tohumlar atılmış olacak.
 Ben, savaşlar oldukça, tatsız olaylar dikkatime çekildikçe zihnimin aydınlanmış özelliklerini aktive etme çalışmalarına daha çok hız veriyorum. Rehavet çöktüğünde hemen harekete geçiyorum. Savaşlar barış niyetimin daha güçlü hale gelmesine zemin oluşturuyor...Yani bazılarının o çok istediği şey gerçekleşmiyor. Belki tek başıma barışı yaratamam fakat aydınlanmış zihne sahip olmak isteyenlere ilham kaynağı olabilirim. Çünkü benim de ilham kaynağım, aydınlanmış zihne sahip olan insanlardı.. ve onlar sayesinde barış kokan hareketler de bulunmak adına daha da güçleniyorum. Biliyorum, savaşa son vermek için bir sürü diplomatik hareketler, güçlü yardımlar yapılıyor.. hepsi çok güzel hareketler.. Sanırım artık yeterli gelmiyorlar.. Bir an evvel bireysel olarak bir şeyler yapmalıyız... Bunun için de zihnin aydınlanmış halini deneyimlemek için kendimizi geliştirmeliyiz. Çünkü gerçekten mutlu olan bir insanın savaş çıkarması mümkün değil....
 Her Daim Sevgi Ve Işıkla..
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-11-23
Evrenden Gelen Mesajları Doğru Algılıyormusunuz?
Dışarıya adım atar atmaz o günün hikayesi şekillenmeye başlar. Yaşı, konumu ne olursa olsun dikkatimize çekilen her kişiden bir şeyler öğreniriz. Evren, karşımıza çıkan insanlar aracılığıyla mesaj yollar. 
İsterseniz bu konuya bir örnek üzerinden devam edelim. Çalışıp çabalayarak, emek harcayarak bir yerlere gelmiş bir insanı hayal edin. Şimdi de ayak oyunları ile bir yerlere gelmiş bir insanı hayal edin. Sonra bu iki kişi ile aynı iş yerinde çalışan başka bir kişiyi hayal edin. Fakat bu seferki biraz yoldan çıkmış olsun. 8-10 yıldır beklediği terfiyi alamadığı için sürekli söylensin. Hatta başarılı olan arkadaşlarının başarısı ile ilgili komple teorileri üretsin.  Ayak oyunlarında başarılı olan arkadaşının ipliğini pazara çıkarsın. Sizce evren, bu kişinin karşısına sürekli başarılı insanları çıkartarak moralini bozmaya çalışıyor olabilir mi? Bence hayır.
Aslında evrenin bu kişiye vermek istediği mesaj şudur; İşine odaklan, kendi başarı hikayeni kendin yarat!.  
Bu mesajı doğru algılamayan kişi, karşısına çıkan başarılı insanları rakip görmeye devam ettikçe kendi kazdığı kuyuya düşecektir. Çünkü sürekli dışarıya odaklanarak, işine yeterli zamanı ayıramayacak. Sonunda o çok beklediği terfiyi alması imkansızlaşacaktır. Evrenden gelen mesajı doğru algılayan bir kişi ise başarılı insanları her gördüğünde işini daha çok sahiplenecektir. Oynanan ayak oyunlarını kendine referans alarak dürüst yoldan yoluna devam edecek ve böylece herkesin güvenini kazanacaktır.  Sonunda kolayca başarıyı elde edebilecektir.
 Evrenden gelen mesajlara negatif yorum kattığımızda şifre çözücümüzün yakıtında problem var demektir.  İyi bir şifre çözücünün yakıtında kıskançlık, hırs, nefret oranı düşük, sevgi, huzur ve barış oranı yüksektir. Kıskançlık, nefret ve hırs oranı arttığı sürece evrenden gelen mesajlar doğru algılanamayacaktır.
Kısaca dışarıda bizi tehdit eden güçler yoktur. Fakat içeride gizlice bekleyen yaşamımızı kabusa çevirecek kıskançlık, nefret, hırs gibi güçler vardır. Onlara prim verdiğimiz sürece başarının gelmesi zaman alacaktır.  Bu yüzden de bedeninizi, zihninizi, ruhunuzu arındırmak için elinizden geleni yapın ki evrenden gelen mesajları doğru algılayın. 
Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-11-15
Aslında Yapılacak Bir Şey Yok
”Gerçekten yapılacak bir şey olmasaydı, şu an ne yapıyor olurdunuz? “
 Bence gerçekten yapılacak bir şey olmasaydı şimdikinden çok daha huzurlu olurduk. 
Sürekli düzeltilmesi gereken bir şeylerin olduğunu düşünüyoruz. Bir şeyleri tamamlamaya çalışırken başka bir tarafın yarım kalmasına, birisinin tarafını tuttuğumuzda diğerinin canının yanmasına, hak, adalet peşinde koşarken mutlaka birilerinin hakkının yenmesine sebep oluyoruz. Hatta arkadaşlarımızın sorununu çözmeye çalışırken onlarda var olan güzelliklerin, yaratıcı fikirlerin farkına varamadığımız anlar olabiliyor. Fakir, kimsesiz çocukların mutlu olup olmadıklarını sorgulamadan onları mutlu etmenin yollarını araştırabiliyoruz. Belki de sırf bu yüzden, ünlü dervişler, gurular savundukları felsefeler aracılığıyla tepki vermek yerine izleyici olmaya ve kendi içimize dönmeye yönlendiriyorlar.
 İsteyen herkes, kendisini her an yapılacak bir şey olmadığına, inandırmaya başlayabilir. Ve bu fikre inanmak boş bir hayal değil. Şöyle bir geçmişe baktığınızda, ne kadar büyük sorun yaşamış olsanız dahi bir şekilde çözüm bulduğunuzu, dibe vurduğunuzda bir şekilde yukarı çıktığınızı, umudunuz kırıldığında mucizelerle karşılaştığınızı fark edersiniz.  Hadi, olmamış şeyler için endişelenmeyi bırakın yaşamın keyfini sürün.. Bence “yapılacak bir şey yok” sloganını benimsemek için yaşlılığı beklemeye gerek  yok.
 Yazımı Melih Cevdet Anday ‘ın şiiri ile bitirmek istiyorum
 Yaşamak güzel şey
Üstelik hava da güzelse
Hele gücün kuvvetin yerindeyse
Elin ekmek tutmuşsa bir de 
Hele tertemizse gönlün
Hele Kar gibiyse alnın
Yani kendinden korkmuyorsan
Kimseden korkmuyorsan dünyada
Dostuna güveniyorsan
İyi günler bekliyorsan hele
İyi günlere inanıyorsan
Üstelik hava da güzelse
Yaşamak Güzel şey
Çok güzel şey doğrusu... 
 Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-11-08
Zarar Vermeyi Ne zaman Bırakırız?
Bir önceki yazımda kendinizi rahatsız hissettiğinizde ortaya çıkan sinirlilik ve korku halinden kaçmak, hızla hareket etmek, fiziksel mimikler vb gibi yapmak yerine rahatsızlık hissi ile baş başa kalmanın öneminden bahsetmiştik. Aynı konuda  Pema Chödrön’nin paylaştıkları ile devam etmek istiyorum. Dikkat!  Pema Chödrön’ün paylaşımları sizi alıştığınız bilgilerin dışına çıkartabilir.
“Korkuya, sinirliliğe de bir tür saygı duymak, duygularımızın bizi nasıl fırıl fırıl döndürme gücü olduğunu anlamak gerekir. Bu anlayış acımızı nasıl arttırdığımızı, kendimize nasıl zarar verdiğimizi keşfetmemize yardımcı olur. Bu anlayış sayesinde pireyi deve yapacak zincirleme tepkilere itimat etmeyip pireyi kendi haline bırakırız. Olaylar III dünya savaşı ya da iç savaş haline gelmezler. Bir an için duraklamayı öğrenerek sırf içten gelen bir dürtüyle aynı şeyi doldurmak yerine sadece duraklamak dönüştürücü bir deneyimdir. Bekleyerek esas açıklıkla olduğu kadar esas hareketlilikle de bağlantıya geçmeye başlarız. Bunun neticesinde zarar vermeyi bırakırız. Kendimizi iyice tanımaya ve saygı duymaya başlarız. Her şey olabilir, her şey evimizin içine girebilir, oturma odamızdaki kanepenin üstünde bir sürü gereksiz şeylerin durduğunu görüp kendimizi kaybetmeyiz. Bu işlem bizi zarar vermemenin semeresine yöneltir- bedenin refahı, bedenimizin  huzuru bir dağ gibidir. Bir dağda çok şey olur. Dolu yağar, rüzgarlar çıkar, yağmur ve kar yağar. Güneş yakar, bulutlar geçer, hayvanlar dağın üstüne işeyip pisler aynısını insanlar da yapar. İnsanlar çöplerini bırakırlar ve başka insanlar da bunları temizler. Bu dağın üstünden pek çok şey gelir, geçer, fakat dağ sadece orada oturur. Kendimizi tümüyle gördüğümüz zaman bedeninin bir dağa benzeyen bir durgunluğu olur. Artık sinirlenmeyiz ve burnumuzu kaşımamız, kulaklarımızı çekiştirmemiz ve kendimizi içkiye vurarak unutmamız gerekmez. Kendimizi tamamen iyi bir ilişki kurmak durgunluğa sakinliğe götürür, fakat bu atlayıp zıplayıp dans edemeyeceğimiz anlamına gelmez. Bu içten gelen zorlayıcı bir dürtünün olmaması demektir. Aşırı çalışmayız, aşırı yemeyiz, aşırı sigara içmeyiz. Kısacası, zarar vermeyi kesmeye başlarız.
 Sırf başka kimse konuşmadığı ve asabileşmediğimiz için bir şeyler yumurtlamaya başlamayız. Saksağanlar ve kargalar gibi gevezelik edip durmayız. Hepsini duyduk; yere de batırıldık, göklere de çıkarıldık. Herkesin kızgın olduğu, herkesin huzurlu olduğu durumların içinde olmanın ne olduğunu biliriz. Dünyada evimizdeyizdir. Çünkü kendimizle evimizdeyizdir. Onun için sırf asabiyet yüzünden, alışkanlığımız yüzünden saldırmak gerektiğini hissetmeyiz. Konuşmamız ehlileşmiştir ve konuştuğumuz zaman iletişim kurulur. Konuşma yeteneğini nevrozumuzu ifade etmek için harcamayız.
 Zihnin refahı hiç dalgasız bir dağ gölüne benzer. Gölde hiç dalga olmadığı zaman gölün içindeki her şey görülebilir. Su çalkalandığı zaman hiç bir şey görünmez. Dalgasız durgun göl rahat olan zihnimizin bir imgesidir, o gölün dibindeki bütün o ıvır zıvırlara karşı o kadar sınırsız bir dostlukla dolumdur ki sırf orada ne olduğuna bakmaktan kaçınmak için suyu çalkalama gereği duymayız.
 Zarar vermemek uyanık olmayı gerektirir. Uyanık olmanın bir parçası da ne yaptığımızı ne söylediğimizi fark edecek kadar yavaşlamaktır. Duygusal zincirleme tepkilere tanık oldukça ve bunların nasıl çalıştığını anladıkça kendini sakınmak daha kolay olur. Uyanık kalmak, yavaşlamak ve konsantrasyon bir yaşam şekli haline gelir.
 Verdiğimiz bütün zararların kökeninde cehalet vardır. Meditasyon yoluyla bunu tersine çevirmeye çalışırız. Eğer hiç dikkatli olmadığınızı nadiren kendimizi sakındığımızı pek az refahımız olduğunu görüyorsak, bu karmaşa değil, netliğin başlangıcıdır. Hayatımızdan  dakikalar akıp gittikçe, sağır, dilsiz ve kör olmak yetimiz artık o kadar iyi çalışmaz. Bu süreç bizi gergin yapacak yer ilginçtir ki bizi kurtarır. Bu kurtuluş, kusurluluk konusunda hiç kaygılanmadan tümüyle burada olduğumuz zaman doğal olarak ortaya çıkar.
 Her Daim sevgi ve Aşkla
www.nefestr.com
Sibel.kavunoglu@gmail.com
Nefes ve Yaşam Koçu Sibel Kavunoğlu




2015-11-01
Dürüstlük Yolculuğuna Çıkmak
Dürüstlük yolculuğunda daha da derinleşmek istediğimde şöyle bir yazı (*) karşıma çıktı. “Dürüstlük yolculuğunda samimi olduğumuzda, zarar verdiğimiz kimi durumlara karşı kendimizi ne kadar körleştirdiğimizi fark etmek oldukça şaşırtıcıdır. Tarzımız o kadar kökleşmiştir ki çevremizdeki insanlar, başkalarıyla olan ilişkilerimizde nasıl zarar verdiğimizi anlatmaya çalışsalar da onları duymayız. Bazı şeylerin yapılış tarzına o kadar alışırız ki bir şekilde başkalarının da buna alıştığını düşünürüz”
Bir çok kişi böyle bir gerçekle yüzleşmeye hazır değildir. Bu yüzden başkalarına zarar verdiğimizi görmezlikten geliriz. Halbuki, dürüstlük yolculuğu, uyanık kalmayı gerektirir. Uyanık kalabilmek için de hafif bir sıkıntının yaklaştığını hissettiğimizde o an kendimizi eğlendirmek yerine neler olduğunu izlemeyi seçmek gerekir. Örneğin, Budist hocalardan Pema Chodron bu konudaki deneyimini şöyle anlatır. “ Bizden kendi kendimizi rahatsız hissettiğimiz zaman sadece fiziksel hareketlerimize dikkat etmemiz istendi. Ben kendimi rahatsız hissettiğim zaman kulağımı çekmek, kaşınmadığı halde burnumu ya da başımı kaşımak ya da yakamı düzeltmek gibi şeyler yaptığımı fark etmeye başladım. İpin ucunu kaçırmağa başladığımı hissettiğim zaman türlü çeşit ufak tefek asabi, gergin hareketler yapıyordum. Bize öğretilen herhangi bir şeyi değiştirmeye çalışmamak yaptığımız şeyler için kendimizi eleştirmemek fakat sadece ne yaptığımızı görmekti. İçimizde deneyimlemek istemediğimiz bir şey vardır. Ve hiç bir zaman da deneyimlemeyiz çünkü çok hızlı harekete geçeriz. Yaptığımız bütün konuşmaların bütün hareketlerin zihnimizdeki bütün düşüncelerin altında esas bir temelsizlik vardır. O sürekli orada fokurdayıp durmaktadır. Biz bunu huzursuzluk ve sinirlilik, korku olarak yaşarız. Bu ihtirası saldırganlığı cehaleti kıskançlığı ve gururu harekete geçirir fakat hiç bir zaman bunun esasına inmeyiz.”
 Pema Chödrön’in bahsettiği çalışmayı kendim için uyguladığımda sıkıntılı bir durum olduğunda hızla hareket etmeye başladığımı, hatta bazen bulunduğum yeri terk ettiğimi fark ettim. Hızlı harekete geçerek aslında o an neler hissettiğimden ve ileride olabileceklerden kaçıyordum. Beni bunu yapmaya iten, korkudan başka bir şey olamazdı. Kendi hislerimle yani gerçekle yüzleşmekten korkuyordum. Halbuki cesaretli olmak konusunda bir sıkıntım yoktu. Sanırım kendime karşı cesaretli değildim. Ve bu da beni ürkek bir insan yapıyordu. Gerçekte olmadığım bir etiketi korumak, beni kendimden uzaklaştırıp kendime zarar vermeme sebep oluyordu. Kendime zarar verdiğim sürece de diğerlerine verdiğim zararı fark edemiyordum. Bir gün içimde var olan başkalarına zarar verebilme potansiyelini fark ettim. Belki fiziksel olarak hiç kimseye zarar vermiyordum fakat zihinsel olarak verdiğim zararların sayısı çok fazlaydı.. Bu gerçekten sakınmam için de bilinçsizce kaçmaya başlıyor yani harekete geçiyordum. Duygu farkındalığı (**) çalışmasını yaparak içimdeki bu korkuyla adım adım yüzleştim ve hala da yüzleşmeye de devam ediyorum.
 Ben diyorum ki,  dürüstlük yolculuğu diğerlerine fiziksel, zihinsel olarak verdiğimiz zararı bırakarak yapılabiliyor. Böyle bir yolculuğu çıkma kararı vermenize yardımcı olacak güzel bir hikaye ile yazımı sonlandırıyorum: 
Bir zamanlar genç bir kadın savaşçı vardı. Öğretmeni ona korkuyla savaşması gerektiğini söyledi. O bunu yapmak istemedi. Bu çok saldırgan görünüyordu; korkutucuydu; düşmanca görünüyordu. Fakat öğretmeni bunu yapması gerektiğini söyledi ve girişeceği bu savaş için ona talimatlar verdi. Savaş günü geldi, çattı. Öğrenci savaşçı bir tarafta durdu. Korku diğer tarafta durdu. Savaşçı kendini çok ufak hissediyordu ve korku büyük ve öfkeli görünüyordu. Her ikisinin de kendi silahları vardı. Genç savaşçı harekete geçti ve korkuya doğru gidip üç kez yere kapanarak sordu, “ Sizinle savaşmak için izin verir misiniz?” Korku, “Bana izni isteyecek kadar saygı duyduğunuz için teşekkür ederim” dedi. Sonra genç savaşçı şöyle dedi. “ Sizi nasıl yenebilirim?” Korku yanıtladı. “ Benim silahım hızlı konuşmam ve yüzüne çok yaklaşmamdır. O zaman cesaretin kırılır ve ne söylersem yaparsın. Eğer söylediğimi yapmazsan hiç gücüm kalmaz. Beni dinleyebilir ve bana saygı duyabilirsin. Hatta benim tarafımdan ikna bile olabilirsin. Fakat eğer söylediğimi yapmazsan hiç gücüm kalmaz.” Bu şekilde öğrenci savaşçı korkuyu nasıl yeneceğini öğrendi.
Her Daim Sevgi ve Işıkla
www.nefestr.com
Sibel.kavunoglu@gmail.com
(*) Pema Chodron’e ait bir yazı
(**) Duygu farkındalığı yazısı için aşağıdaki linki kullanabilirsiniz. http://www.milliyet.com.tr/duygu-farkindaligi--i-pembenar-yazardetay-guzellik-1819046/
Nefes ve Yaşam Koçu Sibel Kavunoğlu




2015-10-25
Şifalandığınızı Nasıl Anlarsınız?
Kişi kendisine nazik davranacak kadar saygı duymuyorsa kendisine karşı saldırganlık hali içinde demektir. Bu hal içinde olan bir insan şefkat ve sevgiyi tam hissedemez, huzur ve neşe yaşamında eksiktir. Özetle“Zarar verme” konusu gündemindedir. Bunun tam tersi, kişi kendisine ve başkalarına zarar vermemeye başladığında ise şifâlânmaya başlar.
 Genellikle kişi kendisine zarar verdiğinin farkında olmaz. Çünkü zarar vermek, denildiğinde ilk akla gelen şiddettir. Şiddet, fiziksel zarar verme, mala ziyan verme, çalma gibi konularını kapsar. Fiziksel olarak verilen zararların yanında zihinsel olanları da vardır. Genellikle bunların farkında olmayız. Hatta onları normal karşılarız. Başkaları hakkında dedikodu yapmak, kötü sözler söylemek, boş konuşmak bu gruba girer. Örneğin, kişi boş konuştuğu sürece kendisini geliştiremeyeceğinden arzu ve istekleri de gerçekleşmeyecektir. Dolaylı da olsa kişi kendisine zarar vermiş olur. 
Düşünce ve inançlarımız aracılığıyla da kendimize zarar verebiliriz. Örneğin, Herhangi bir kişi hakkında “ O çok kötü bir insan”  şeklinde düşündüğümüzde, o kişinin ileride kendisini geliştirme potansiyelini ret etmiş oluruz. Sürekli onu kötü insan olarak görür, bir sonraki karşılaşma da ona nasıl davranacağımıza dair senaryolar geliştiririz. Gereksiz yere şiddet enerjisini arttırırız.
 Farkında olmadan verdiğimiz zararlardan başka birisi de kendimizi takdir etmemektir. Kendimizi takdir etmediğimiz sürece daha yapılacak bir sürü iş varmış gibi görünür. Sürekli hareket halinde olur, gerektiğinden fazla kendimizi yorarız. Hayatımızı şöyle bir gözden geçirip yeniden planlama fırsatlarına “hayır”demiş oluruz. 
Zarar vermemeye karar verdiğimizde bize bu konuda yardımcı olacak tek şey, olumlu yönde konsantrasyon geliştirmektir.  Bu da negatif yerine pozitif nesnelere dikkatimizi vermekle olur. Böyle bir konsantrasyon meditasyon yaparak elde edilir. Konsantrasyon geliştirdikçe deneyimlerimizle dürüst bir ilişkiye girer, kendimizi yargılamayacak kadar saygı duymaya başlarız. İşte o zaman şifalanmaya başlarız.
 ( Bu konuya bir sonraki yazımda da devam edeceğim)
Her Daim Sevgi ve Aşkla
www.nefestr.com
sibel.kavunoglu@gmail.com
 Kaynak: Budist öğretiler
Nefes ve Yaşam Koçu Sibel Kavunoğlu




2015-10-25
Şifalandığınızı Nasıl Anlarsınız?
Kişi kendisine nazik davranacak kadar saygı duymuyorsa kendisine karşı saldırganlık hali içinde demektir. Bu hal içinde olan bir insan şefkat ve sevgiyi tam hissedemez, huzur ve neşe yaşamında eksiktir. Özetle“Zarar verme” konusu gündemindedir. Bunun tam tersi, kişi kendisine ve başkalarına zarar vermemeye başladığında ise şifâlânmaya başlar.
 Genellikle kişi kendisine zarar verdiğinin farkında olmaz. Çünkü zarar vermek, denildiğinde ilk akla gelen şiddettir. Şiddet, fiziksel zarar verme, mala ziyan verme, çalma gibi konularını kapsar. Fiziksel olarak verilen zararların yanında zihinsel olanları da vardır. Genellikle bunların farkında olmayız. Hatta onları normal karşılarız. Başkaları hakkında dedikodu yapmak, kötü sözler söylemek, boş konuşmak bu gruba girer. Örneğin, kişi boş konuştuğu sürece kendisini geliştiremeyeceğinden arzu ve istekleri de gerçekleşmeyecektir. Dolaylı da olsa kişi kendisine zarar vermiş olur. 
Düşünce ve inançlarımız aracılığıyla da kendimize zarar verebiliriz. Örneğin, Herhangi bir kişi hakkında “ O çok kötü bir insan”  şeklinde düşündüğümüzde, o kişinin ileride kendisini geliştirme potansiyelini ret etmiş oluruz. Sürekli onu kötü insan olarak görür, bir sonraki karşılaşma da ona nasıl davranacağımıza dair senaryolar geliştiririz. Gereksiz yere şiddet enerjisini arttırırız.
 Farkında olmadan verdiğimiz zararlardan başka birisi de kendimizi takdir etmemektir. Kendimizi takdir etmediğimiz sürece daha yapılacak bir sürü iş varmış gibi görünür. Sürekli hareket halinde olur, gerektiğinden fazla kendimizi yorarız. Hayatımızı şöyle bir gözden geçirip yeniden planlama fırsatlarına “hayır”demiş oluruz. 
Zarar vermemeye karar verdiğimizde bize bu konuda yardımcı olacak tek şey, olumlu yönde konsantrasyon geliştirmektir.  Bu da negatif yerine pozitif nesnelere dikkatimizi vermekle olur. Böyle bir konsantrasyon meditasyon yaparak elde edilir. Konsantrasyon geliştirdikçe deneyimlerimizle dürüst bir ilişkiye girer, kendimizi yargılamayacak kadar saygı duymaya başlarız. İşte o zaman şifalanmaya başlarız.
 ( Bu konuya bir sonraki yazımda da devam edeceğim)
Her Daim Sevgi ve Aşkla
www.nefestr.com
sibel.kavunoglu@gmail.com
 Kaynak: Budist öğretiler
Nefes ve Yaşam Koçu Sibel Kavunoğlu




2015-10-25
Şifalandığınızı Nasıl Anlarsınız?
Kişi kendisine nazik davranacak kadar saygı duymuyorsa kendisine karşı saldırganlık hali içinde demektir. Bu hal içinde olan bir insan şefkat ve sevgiyi tam hissedemez, huzur ve neşe yaşamında eksiktir. Özetle“Zarar verme” konusu gündemindedir. Bunun tam tersi, kişi kendisine ve başkalarına zarar vermemeye başladığında ise şifâlânmaya başlar.
 Genellikle kişi kendisine zarar verdiğinin farkında olmaz. Çünkü zarar vermek, denildiğinde ilk akla gelen şiddettir. Şiddet, fiziksel zarar verme, mala ziyan verme, çalma gibi konularını kapsar. Fiziksel olarak verilen zararların yanında zihinsel olanları da vardır. Genellikle bunların farkında olmayız. Hatta onları normal karşılarız. Başkaları hakkında dedikodu yapmak, kötü sözler söylemek, boş konuşmak bu gruba girer. Örneğin, kişi boş konuştuğu sürece kendisini geliştiremeyeceğinden arzu ve istekleri de gerçekleşmeyecektir. Dolaylı da olsa kişi kendisine zarar vermiş olur. 
Düşünce ve inançlarımız aracılığıyla da kendimize zarar verebiliriz. Örneğin, Herhangi bir kişi hakkında “ O çok kötü bir insan”  şeklinde düşündüğümüzde, o kişinin ileride kendisini geliştirme potansiyelini ret etmiş oluruz. Sürekli onu kötü insan olarak görür, bir sonraki karşılaşma da ona nasıl davranacağımıza dair senaryolar geliştiririz. Gereksiz yere şiddet enerjisini arttırırız.
 Farkında olmadan verdiğimiz zararlardan başka birisi de kendimizi takdir etmemektir. Kendimizi takdir etmediğimiz sürece daha yapılacak bir sürü iş varmış gibi görünür. Sürekli hareket halinde olur, gerektiğinden fazla kendimizi yorarız. Hayatımızı şöyle bir gözden geçirip yeniden planlama fırsatlarına “hayır”demiş oluruz. 
Zarar vermemeye karar verdiğimizde bize bu konuda yardımcı olacak tek şey, olumlu yönde konsantrasyon geliştirmektir.  Bu da negatif yerine pozitif nesnelere dikkatimizi vermekle olur. Böyle bir konsantrasyon meditasyon yaparak elde edilir. Konsantrasyon geliştirdikçe deneyimlerimizle dürüst bir ilişkiye girer, kendimizi yargılamayacak kadar saygı duymaya başlarız. İşte o zaman şifalanmaya başlarız.
 ( Bu konuya bir sonraki yazımda da devam edeceğim)
Her Daim Sevgi ve Aşkla
www.nefestr.com
sibel.kavunoglu@gmail.com
 Kaynak: Budist öğretiler
Nefes ve Yaşam Koçu Sibel Kavunoğlu




2015-10-25
Şifalandığınızı Nasıl Anlarsınız?
Kişi kendisine nazik davranacak kadar saygı duymuyorsa kendisine karşı saldırganlık hali içinde demektir. Bu hal içinde olan bir insan şefkat ve sevgiyi tam hissedemez, huzur ve neşe yaşamında eksiktir. Özetle“Zarar verme” konusu gündemindedir. Bunun tam tersi, kişi kendisine ve başkalarına zarar vermemeye başladığında ise şifâlânmaya başlar.
 Genellikle kişi kendisine zarar verdiğinin farkında olmaz. Çünkü zarar vermek, denildiğinde ilk akla gelen şiddettir. Şiddet, fiziksel zarar verme, mala ziyan verme, çalma gibi konularını kapsar. Fiziksel olarak verilen zararların yanında zihinsel olanları da vardır. Genellikle bunların farkında olmayız. Hatta onları normal karşılarız. Başkaları hakkında dedikodu yapmak, kötü sözler söylemek, boş konuşmak bu gruba girer. Örneğin, kişi boş konuştuğu sürece kendisini geliştiremeyeceğinden arzu ve istekleri de gerçekleşmeyecektir. Dolaylı da olsa kişi kendisine zarar vermiş olur. 
Düşünce ve inançlarımız aracılığıyla da kendimize zarar verebiliriz. Örneğin, Herhangi bir kişi hakkında “ O çok kötü bir insan”  şeklinde düşündüğümüzde, o kişinin ileride kendisini geliştirme potansiyelini ret etmiş oluruz. Sürekli onu kötü insan olarak görür, bir sonraki karşılaşma da ona nasıl davranacağımıza dair senaryolar geliştiririz. Gereksiz yere şiddet enerjisini arttırırız.
 Farkında olmadan verdiğimiz zararlardan başka birisi de kendimizi takdir etmemektir. Kendimizi takdir etmediğimiz sürece daha yapılacak bir sürü iş varmış gibi görünür. Sürekli hareket halinde olur, gerektiğinden fazla kendimizi yorarız. Hayatımızı şöyle bir gözden geçirip yeniden planlama fırsatlarına “hayır”demiş oluruz. 
Zarar vermemeye karar verdiğimizde bize bu konuda yardımcı olacak tek şey, olumlu yönde konsantrasyon geliştirmektir.  Bu da negatif yerine pozitif nesnelere dikkatimizi vermekle olur. Böyle bir konsantrasyon meditasyon yaparak elde edilir. Konsantrasyon geliştirdikçe deneyimlerimizle dürüst bir ilişkiye girer, kendimizi yargılamayacak kadar saygı duymaya başlarız. İşte o zaman şifalanmaya başlarız.
 ( Bu konuya bir sonraki yazımda da devam edeceğim)
Her Daim Sevgi ve Aşkla
www.nefestr.com
sibel.kavunoglu@gmail.com
 Kaynak: Budist öğretiler
Nefes ve Yaşam Koçu Sibel Kavunoğlu




2015-10-20
Arzularınız Size Rağmen Gerçekleşir!
 Kendimiz için bir şeylerin gerçekleşmesini isteriz. Hatta bu isteklerin bir an evvel gerçekleşmesini isteriz. Bazılarımız bunun için dua eder, bazılarımız hacı, hocaya gider, bazılarımız ise işi oluruna bırakır. Her ne isterseniz isteyin o veya bu şekilde arzularınız gerçekleşir. Hatta bazıları gerçekleşir, fakat farkında olmazsınız. 
Arzu ettiğiniz şey yerine onun gerçekleşmeyeceğine dair senaryolara odaklandığınızda istediklerinizin gerçekleşmesi de zaman alır. Çünkü önce en çok odaklandığınız şey yani gerçekleşemeyeceğine dair olan arzunuz gerçekleşecektir. 
?Bazen de istekleriniz kendiliğinden gerçekleşir fakat farkında olmayabilirsiniz. Nasıl mı? Bu durumu kendi hayatımdan bir örnek vererek açıklamak istiyorum. Yazılarımı takip edenler bilirler. Her sene başı bir sonraki senenin yapılacaklar listesini hazırlarım. Bu sene başında, hedef listeme Avrupa’da bir şehirde bir aylığına ev kiralayıp yaşamak istediğim şeklinde bir istek ilave etmiştim. Sene başında, 2015 yılı planlarım ile listede yer alan diğer hedefleri dikkate aldığımda bu arzumun ancak 2017 den sonra gerçekleşebileceğini düşünmüştüm. Ne oldu? dersiniz. 
Geçtiğimiz ağustos ayında Fransa'nın bir köyünde iki ay sürecek bir meditasyon kampına gitmeye karar verdiğimde bu isteğim de kendiliğinden gerçekleşmiş oldu. Fransa’daki o köye gitmekteki asıl sebebim zihnime çalışmak olduğundan Avrupa’da bir ay yaşama isteğimle de bu çalışmanın örtüşebileceğini düşünmemiştim. Aradaki bu bağlantıyı meditasyon kampı başladıktan bir hafta sonra sabah yürüyüşüne çıktığımda keşfettim. Bu farkındalık gelmemiş olsaydı, hali hazırda zaten gerçekleşmiş bir isteği gerçekleştirmek için büyük bir çaba harcayacaktım 
Bu yüzden de ne istesem gerçekleşmeyecek sloganını savunmak yerine isteklerim gerçekleşir sloganına sahip çıkın derin. Çünkü bu slogan sayesinde evrenin sunacağı fırsatlar daha görünür hale gelebilir.   
Her Daim Sevgi ve Işıkla
Sibel.kavunoglu@gmail.com
www.nefestr.com
Nefes ve Yaşam Koçu Sibel Kavunoğlu




2015-10-11
Dehanın %1’i İlham %99’u Ter
 Ünlü dehalardan Edison şöyle bir sırrı bizlerle paylaşmış; “Deha’nın yüzde biri ilham, yüzde doksanı terdir”   
Bu sözü, deneyimlerinizi dikkate alarak analiz ettiğinizde çok doğru olduğunu fark edersiniz. Örneğin geçen sene yeni bir kitap yazmakla ilgili ilham geldiğinde “hım ne kadar güzel bir fikir, evet bu konuda bir şeyler yazayım, hem kendim öğrenir hem de öğrendiklerimi insanlarla paylaşırım “  şeklinde düşünmüş. Akabinde harekete geçmek yerine zamanımın çoğu “Neler yazabilirim? İçeriği nasıl oluşturabilirim? İnsanların anlayabileceği bir şekilde nasıl yazmalıyım?” şeklindeki düşüncelerle geçirdim. O kadar çok düşüncelere dalmıştım ki tembellik hali beni ele geçirmişti.   
Çok şükür ki, ter dökmeye karar verdiğim an geldi ve harekete geçtim. O ana kadar zihnimde uçuşan tüm fikirleri kağıda döktüm. Sonrasında ise bu fikirlerin  aralarındaki bağlantıları oluşturdum. Tüm bunlar gerçekleşirken yeni ilhamlar gelmeye başlamıştı. Aniden gelen ilham anları, çok güzeldi. Keyifleniveriyordunuz.  Hiç bir şeyin önemi yokmuş gibi geliyordu. Hatta hayat yolunuz daha da netleşiyordu.  Edison’un söylediği gibi terlemeden bir şeyler olmuyordu. 
Düşünmek, kafa yormak güzeldir. Fakat düşünmenin suyunu çıkarmak doğru değildir. Düşünceleri serbest bırakmak, insanı rahatlatır. Bu yüzden de aşırı düşünen insanlara yazmak iyi gelir. Gerçek bir zihinsel rahatlama için bence bol bol yazın.. günlük tutun.. Az düşünen daha çok yol alır. 
Yaşam sloganınız “%1 Ter %99 ilham yerine %99 ter %1 İlham “ sloganı olsun 
Her Daim Sevgi ve Işıkla
Sibel.kavunoglu@gmail.com
www.nefestr.com
Nefes ve Yaşam Koçu Sibel Kavunoğlu




2015-10-04
Yoldan Çıkaran Düşünceler
Bundan üç ay önce “Sürekli Düşünmek Tembel Yapar”isimli yazımda da bu konuya değinmiştim.  Şimdi aynı konuya biraz daha devam etmek istiyorum. Mutlu eden düşünceler daha çok hülyalara daldıklarımızdır. Yoldan çıkaranlar ise negatif düşüncelerdir. Her iki türün de amacı “mutlu olmak”olduğu halde elde edilen sonuç tatmin edici olmaz. 
Çocukken işin içinden çıkamadığımızda yani yoğun duygularla baş edemeyince zihni takip etmeye başlarız. Düşünceler, yoğun duygulardan bizi uzaklaştırır. Küçük bir çocuğun, çaresizlik, üzüntü, kızgınlıktan uzaklaşarak kendini korumak istemesi çok akıllıcadır. Fakat yetişkin olduğumuzda da  aynı uygulamayı sürdürmek istediğimizde yanılgıya düşeriz.
Çocuk olmak nasıldır? Çocuk oyun oynar, yemek, okula gitmek, doktora gitmek tarzı aktiviteler için diğerlerinden yardım alır, sorumluluk alması beklenmez. Yetişkin olmak ise bunun tam tersidir. Bir yetişkin hayal dünyasında yaşamak yerine hareket ettiğinde, faydalı aktiviteler bulunduğunda daha mutlu olur. Hayal dünyasını bırakmak istemeyen yetişkinlerin ortak bir noktası vardır. Bir şeyler yapmak için  motivasyona ihtiyaçları yoktur, kötü şartlardan etkilenmezler. Ona bir iş verin, engel ve zorluklara takılmadan işi başarıyla sonuçlandırır. Zorluklardan etkilenmemesinin sebebi duygularıyla bağlantısını kesmiş olmasıdır. Sezgileri ile değil de iç güdüleri ile hareket eder. Bu durum onu, içinde yaşadığı hayal dünyasının gerçek olmadığını fark etme haline “ dibe vurma haline” götürecektir.
Hayal dünyasının bir de negatif versiyonu vardır. Kişi, kendini tehdit eden güçlerin olduğunu hayal eder, güçlü hayal gücü bu düşünceleri gerçekmiş gibi gösterir. Görüntü hormonlar tarafından desteklendiğinde ise tehdit gerçek olur. Bu tarz bir hayal dünyasında yaşayan bir insan, diğerlerinin sürekli işine karışıp tavsiyelerde bulunur. Diğerlerinin içinde oldukları dar boğazdan nasıl çıkabileceklerine kafa yorar, kısaca onların işine burnunu sokar. Bir sürü gereksiz yük alır.
Şimdi diyeceksiniz, hiç düşünmeyecek miyiz?  Tabii ki düşüneceğiz, sadece işin suyunu çıkarmayacağız. Hayal dünyasında yaşamak yerine harekete geçeceğiz.
Belki de şu an “Düşünerek tedbir alıyorum, düşünerek insanlara yardım etmenin yollarını arıyorum. Başka nasıl tedbir alabilirim, insanlara yardım edebilirim.” Diyebilirsiniz, hayal dünyanızın yarattığı illüzyondan dolayı yüzünüzde tehditkar ya da bezgin bir hal olduğu sürece kimse sizden yardım istemeyecek, daha çok sizden uzaklaşmayı tercih edeceklerdir. Her şeye rağmen yüzünüzde mutlu bir ifade olabiliyorsa zaten insanlar hiç çekinmeden sizden yardım isteyeceklerdir.
Bu yüzden de hayal dünyanızı terk edip gerçeğe yolculuk yapın ki yaşamın keyfini çıkartabilin. Hareket etmedikçe yaşamın ne kadar güzel olduğunu anlayamazsınız.
Her daim sevgi ve ışıkla
Sibel.kavunoglu@gmail.com
www.nefestr.com
 
Nefes ve Yaşam Koçu Sibel Kavunoğlu




2015-09-27
Öfke ile Baş etmek II
Öfkeyle baş edebilmek için daha yükselmeye başlamadan önce onu fark etmek gerekir.  Öfkelendiğiniz bir kişi gerçekten hak etmiş olabilir. Ancak ona öfkelendiğiniz için size karşı olmaya başlayacak, o an olmasa da ileride size zarar vermek isteyecektir. Bu yüzden de her öfke yükseldiğinde öfkelenmeyi seçmek bilgece olmayabilir. Bunun için de öfke hissesini fark eder etmez birkaç soru ile onu anlamaya çalışmak iyi bir sonuç verecektir.
-     Bunun sebebi nedir?
-     Bu duyguyu hissetmek bana ne fayda sağlıyor? 
-     Bu duyguya izin vererek neyi başarmış oluyorum?
-     Öfke bedenimi nasıl etkiliyor?
-     Öfkeli olmak nasıl bir durum?
-     Öfkeliyken rahat ve huzur dolu olabiliyor muyum?
-     Sürekli öfkeli olmaya devam edersem ne tür fiziksel rahatsızlıklarım olabilir? (Öfkenin sebep olduğu rahatsızlıklar: Kanser ve kalp rahatsızlıklar ve erken ölüm gibi)
-     Öfkeli olduğum zamanlarda çevremdeki insanlar nasıl etkileniyor?
-     Öfkemi kelimeler ya da hareketle belli ettiğimde neler oluyor?
-     Diğer insanlar nasıl etkileniyor? Onlara zarar vermiş olabilir miyim?
-     İnsanlarla aramdaki sevgi de değişme oluyor mu? 
 
Bu soruları yanıtlamak kendinize öfkeyi daha iyi tanıma imkanını verir, öfkelenmenin ne kadar gereksiz olduğu sonucuna varabilirsiniz. 
Öfke çok güçlü ise sorularla gözden geçirme işe yarayamayabilir. Bu metodu sürekli uyguladığımızda sonraki öfkelenmelerinize faydası olacaktır. Günün birinde öfke daha yükselmeden onu fark edecek, öfke yerine farklı seçenekler yaratmaya başlayacaksınız. 
Öfkenin verdiği zarar çok fazladır. Psikolojinizi dahi etkiler. Öfkenin zihinde bıraktığı etki ile acılı deneyimlerin olduğu bir gelecek yaratılır. Geçmişte yarattığınız iyi karmayı negatif yönde etkiler. Sevgi, şefkat, bilgelik gibi pozitif özelliklerin ortaya çıkmasını engeller. Bu yüzden de bir an evvel öfke hissini tanımakta fayda vardır. 
Her Daim Sevgi ve Işıkla
www.nefestr.com
sibel.kavunoglu@gmail.com
 
Kaynak : “ how to meditate Kathleen Mc Donald
Nefes ve Yaşam Koçu Sibel Kavunoğlu




2015-09-19
Öfke ile Baş Etmek I
Öfke, mutsuz olduğunuzda ya da bulunduğunuz durumdan hoşnut olmadığınızda oluşan zihin halidir. Küçük şeyler size rahatsız ediyor ise aşağıdaki soruların yanıtlarına meditasyon yaparak rahatsızlığın derinlerine inebilirsiniz.
 - Hoşnut olmadığınız şey ne olabilir?
- Bunlar kendinizle ve yaşamınızla ilgili hoşnutsuzluğundan kaynaklanıyor olabilir mi?  
- Negatif mı? yoksa pozitif tarafına mı odaklanıyorsunuz?  
- Öfkelendiğinizde ne tür problemler ortaya çıkabilir? Bu problemleri deneyimlemek istiyor musunuz?
 
Öfke ile Baş Etmekle ilgili bir diğer yöntem ise; sizi üzen kişinin yerine kendinizi koymak ve onun bakış açısından olaya bakmaktır.
- Onu böyle bir davranışta bulunmaya iten motivasyon ne olabilir?
- Zihnin hangi halini deneyimliyor olabilir? Huzur mu? Üzüntü mü? Karmaşa mı? Kontrolsüzlük mü?, Daha mutlu olabilmek için mi? Endişelendiği için mi? 
- Geçmişte öfkeli olduğunuz bir anınızı hatırlayın.. Şimdi de karşınızdaki öfkeli kişinin neler yaşayabileceği üzerine düşünün.
-  Öfkeden çıldırmış hallerini devam ettirdiklerinde başlarına neler geleceğini hayal edin. Mutlu olabilecekler mi? Yoksa daha fazla acı çekecekler mi?
Diğerlerinin bu şekilde öfkeli olduğunda neler yaşayabilecekleri üzerine çalışarak, ileride öfkelenmek yerine daha farklı bir alternatife yönlenme kolaylaşacaktır.
 Budist öğretiler şöyle der; Diğer insanlar bizim aynamız gibidir. Bizde olmadıkça diğerlerinde olanı fark edemeyiz.
 Sevmediğiniz ya da öfkelendiğiniz kişide sizi neler sinirlendiriyor ise aynısı ya da benzerinin siz de olup olmadığını analiz etmek etkili bir yöntemdir. Diğerleri ile aramızdaki bu bağlantıyı kabul etmekte zorlandığımız zamanlar olabilir. O zaman da şunu düşünmek faydalı olacaktır.
Kabul etmek demek affetmek anlamına gelmemelidir. Kabul etmek sadece, böyle bir davranışa devam etmek isteyip istemediğinizi netleştirmeye yaramalıdır. Böylelikle kendimizi kabullenmiş ve şefkat göstermiş oluruz. Bu da ileride  diğerlerine karşı da aynı duygular içinde olmamızı sağlayacaktır.
 Her Daim Sevgi Işıkla
www.nefestr.com
sibel.kavunoglu@gmail.com
 
Kaynak : “ how to meditate Kathleen Mc Donald
 
Nefes ve Yaşam Koçu Sibel Kavunoğlu




2015-09-13
Her Şey Tek Bir Pamuk İpliğine Bağlı
Dış görünüş çok önemlidir. Hele önemli bir toplantıya katılacaksanız, öncesinde yıkanır, paklanır, dolabınızdaki en güzel kıyafeti seçer, berbere gider, bayansanız güzel bir makyaj yaparsınız. Her şeyden emin olduğunuzda toplantının olduğu yere gitmek için yola çıkarsınız. Toplantının gerçekleşeceği odaya girmeden önce gözünüz duvarda duran aynadaki görüntünüze takılır. Görüntünüzle gurur duyarsınız, gözlerinizin içi güler. Dış görünüşünüz tam da hayal ettiğiniz gibidir. Toplantıya katılanlara şöyle bir göz atarsınız. Aa, ahh o da ne!  Aranızın hiç de iyi olmadığı bir arkadaşınız da orada... O an içinizde hiç de hoş olmayan bir enerji yükselmeye başlar, yüzünüz hafifçe kızarır. Kaşlarınız çatılır, alnınızda derin bir kırışık belirir. Hâlbuki evden çıkmadan önce bu kırışıktan eser yoktur. Bedeninizden yükselen sıcaklıkla terlemeye başlarsınız. O güzel görüntünüzle hiç de uyuşmayan nahoş bir ter kokusu yükselmeye başlar. Artık odaya ilk girişinizdeki görüntünüzden eser kalmamıştır. Makyaja, güzellik malzemelerine harcadığınız onca para tek bir öfke anı ile boşa gitmiştir.
Bir tek öfke anı ile, estetik, botoks, dolgu, lazer gibi tekniklere büyük paralar vererek korumaya çalıştığınız güzelliğiniz yok olabilir. Aslında  “Her şey tek pamuk ipliğine bağlı” denilen şey de budur. Gerçekten güzel görünmek istiyorsanız genç ve taze görünmek için aldığınız önlemler listesine öfke ve nefretle baş edebilmeyi de eklemeniz gerekir. Bunlarla baş etmeyi başardığınızda suratınızda doğal bir aydınlanma olacağından listedeki bazı maddelere hiç gerek kalmayacaktır.
Bir sonraki iki yazımda öfke ile baş etmenin yollarından bahsedeceğim.  
Her Daim Sevgi ve ışıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-09-06
Gerçek Düşman Kim?
Her daim Sevgi ve ışıkla
www.nefestr.com
sibel.kavunoglu@gmail.com
 
Nefes ve Yaşam Koçu Sibel Kavunoğlu




2015-08-30
İste Olsun
 Kişisel gelişim konusu o kadar gelişip yaygınlaştı ki televizyonlarda bu konuda espri dahi yapılıyor. Cem Yılmaz’ın yaptıkları ise en popüler olanlar.. Eminim bir sürü arkadaşınız sürekli olarak bu çalışmalarla ilgili deneyimlerini paylaşıyorlar.
 Bazılarının hayatındaki değişim hemen fark ediliyor. İlgi alanlarını hatta çevrelerini dahi değiştirenler var. Yaptıkları çalışmalar sonrasında fiziksel rahatsızlıklarından kurtulanlar olabiliyor. Gelişmeler o kadar cazip görünüyor ki insanın bu çalışmalara sürekli katılası geliyor. Katıldığınızda ise şunlar başınıza gelebiliyor; 
Bazıları o kadar güçlü ki çevrenizi daha farklı algılamaya başlıyorsunuz. Bazılarında neden orada olduğunuzu sorguladığınız oluyor. Bazılarında ise içinizden kızgınlık hissi yükselebiliyor, hatta zorlandığınızı düşünüyorsunuz. Bu zorlanmanın birçok sebebi olabilir. Bunlardan biri, seçtiğiniz hoca olabilir. Sürekli tavsiyelerde bulunan, arada sırada manipüle eden bir hocayla çalışmak insanı zorlayabilir. Başka bir durumda kozmik ve astrolojik zamanlama uygun olmayabiliyor. Bence gerçek sebep, bunların hepsinden farklıdır. 
Gerçek sebep “Sizsiniz” Eğer değişime ve yeni bir adım atmaya hazır değilseniz tatmin edici bir sonuç çıkmayacaktır. Zaten karşınıza uygunsuz hoca ya da tekniklerin çıkmasının sebebi de budur. Başka bir deyişle kişisel gelişim yolunda talihsiz deneyimler yaşıyorsanız her şey yolunda ve her şey arzu ettiğiniz gibidir... Sizin için değişim zamanı henüz gelmemiştir. Özgür iradenizin belirlediği dışında hiç bir şey gerçekleşmez. Zira, kişisel gelişim teknikleri gücünü “Siz” den alır!!! Bu yüzden çalışmalara katıldığınızda ısrarla “İste Olsun” sloganı karşınıza çıkar.
 Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-08-20
 Başlamak Her Şeydir
Bir bitkinin çiçeği toprak, su ve güneş olmadan açamaz. Bu durumda çiçeğin içinde güneşten, buluttan, sudan, topraktan bir parça vardır dersek yalan olmaz. Bu gerçeği göz ardı ettiğimizde tüm sorumluluk çiçeğe kalır ki, tek başına yapamayacağı bir şeyi ondan istemek yanlış olur. Bu bakış açısını negatif duygular için de kullanabiliriz. Örneğin, acı hiç bir şey olmadan pat diye ortaya çıkmaz. Bu durumda tek başına acıyla savaşmak yerine onu var eden faktörlerle savaşmak bilgece olacaktır. Basit gibi görünse de bunu başarmak kolay değildir. 
Gün içinde zihnimizden binlerce düşünce geçer, bu düşüncelere verdiğimiz güç sayesinde farkında olmadan acıyı deneyimleriz. Bu yüzden de negatif duygulara sebep olan düşünceleri sıkıca takip etmek gerekir. Negatif duyguları fark ettikçe onlarla yüzleşmek kolaylaşacaktır ki ortaya çıkış sebeplerini araştırarak düşünce ve duyguların rahatlıkla üstesinden gelebiliriz. İsterseniz nefretle ilgili küçük bir analiz yapabiliriz. 
Baştaki çiçek örneğinde olduğu gibi evrendeki her şey birbiri ile bağlantılıdır  Nefret, öyle tek başına ortaya çıkmaz. Nefretin ortaya çıkmasında bağımlılıkların rolü büyüktür. Üzerinde biraz düşündüğünüzde nefretin iyi geldiğini gösteren bir kanıta rastlayamazsınız. İyi gelmeyen bir şeyi bırakmamak için güzel bir sebep bulmak zordur!! Nefretin tam tersi olan şefkat duygusunu analiz ettiğinizde ise onun bir sürü faydası olduğunu görürsünüz. Şefkat yarattığınızda özgüveniniz artar. Şüphe ve korkular azalır. Şefkat iç gücünüzü kuvvetlendirir. Hadi kendinize biraz daha zaman yaratın ve bu analizi biraz daha genişletin. Aynı analizi negatif duygulara sebep olan diğer konular için de yapabilirsiniz. 
Örneğin; bir sürü dostunuz olsun istiyorsunuz diyelim. Bu durumda başkalarına negatif hisler besliyorsanız onların sizinle dostluk kurmalarını beklemek gerçekçi olmaz. Bu yüzden de karşınızdaki kişi negatif ya da pozitifte davransa da ilk önce siz arkadaşça davranmalısınız. Tabii bunu yapmak kolay olmayacaktır. Fakat başlamak her şeydir!! 
Her Daim Sevgi ve Işıkla
www.nefestr.com
sibel.kavunoglu@gmail.com 
Kaynak: Budist öğreti 4 Yüce Gerçek 
Nefes ve Yaşam Koçu Sibel Kavunoğlu




2015-08-16
 Analitik Zihne Sahip Olmak Nasıl Bir Şey?
Analitik bir zihin, analiz çalışmaları yapılırken, program yazarken, süreç çalışması yaparken çok iyidir. Bu tarz zihne sahip olanlar yapılanlara ve söylenenlere bakarak sonucun nasıl olacağını kolaylıkla belirleyebilirler. Zamanla bu konuda öyle başarılı olurlar ki aynı görselleştirmeyi hem kendilerinin hem de başkalarının özel hayatları için de yapmaya başlarlar. Örneğin, karşılaştıkları insanların söyledikleri ve yaptıkları, hedefleriyle uyuşmuyorsa gerçeği onlara şak diye söyleyiverirler. Eğer aralarında gerçekle yüzleşmeye hazır olmayanlar varsa, analitik zihne sahip olan dostlarıyla hemen yollarını ayırabilirler.İşin doğrusu insanlar yanlış seçimler yapmış gibi görünseler de en derinden bu durumun farkındadırlar. Aslında herkesin kendi işine bakması en iyisidir.
 Sahip olduğumuz yetenekler birilerini yargılamak için değil de başkalarına faydalı olmak için yaratılmıştır. İsterseniz faydalı olmakla ilgili analitik zihninizle neler yapabileceğinizi sonuçtan bağlantılara giderek bulalım. 
Hepimiz sevilmeyi isteriz. Sevildiğinizi hissettiğinizde ne olur? Şimdi
şöyle bir gözlerinizi kapatın ve o anları hatırlayın. Nasıl hissediyorsunuz?  İşte size birkaç örnek;
-       “Daha sevgi dolusunuz, daha anlayışlısınız, daha sağlıklı hissediyorsunuz, daha mutlusunuz...”  Öyle değil mi?-        
Bir de bunun tersine bakalım. Neleri yapmıyorsunuz? 
-       “İnsanları krite etmiyorsunuz, gıpta etmiyorsunuz, onlara kızmıyor, öfkelenmiyor ve suçlamıyorsunuz? .. “ Öyle değil mi? 
Şimdi analitik zihniniz, bağlantılardan sonuca gittiğinde size neler söylüyor? 
“Yargılamazsanız, başkalarının sahip olduklarına gıpta ile bakmazsanız, kıskançlık hissetmezseniz, öfkelenmezseniz, suçlamazsanız daha çok sevildiğinizi hissedeceksiniz. “
Şimdi analitik zihninize başka bir soru daha; peki tüm bunları yapmamak için ne tür bağlantılar kurmalısınız?
Bu sorunun yanıtını artık size bırakıyorum!!
Her daim Sevgi ve Işıkla
Sibel.kabunoglu@gmail.com
www.nefestr.com
Nefes ve Yaşam Koçu Sibel Kavunoğlu




2015-08-08
Birini Seç ve Diğeriyle Savaş
“Ya benim statüm değişirse, ya biri beni kötü duruma düşürürse, ya o kazanırsa, ya ben kaybedersem, ya beni köşeye sıkıştırırsa, ya bana izin vermezse, ya bana küserse, ya beni sevmezse, ya beni suiistimal ederse......... “ şeklinde endişeleniriz. Bu tür endişeler kendini koruma içgüdüsünden kaynaklanır.  Çare olarak ta güçlü ve çevresi geniş olan insanlarla dost olmak, “in”‘lere takılmak,“out”’lardan uzaklaşmak, zenginmiş gibi yapmak, gerekirse boş boş konuşmak..... gibi aktivitelere yöneliriz. Bu aktiviteler de çok mutlu etmezler. Bunun üzerine “Böyle Geldi, Böyle Gider”sloganına sıkı sıkıya sarılırız.  Taraf seçme, belli bir yere ait olmak hali kasıp kavurur. İçimizden bir ses “ hadi birini seç ve diğeriyle savaş”der.
 Kadim bilgilere başvurduğumuzda ise “orta yol”  sloganı çıkar karşımıza... Orta yolda kalmaya çalışsak ta bir müddet sonra herhangi bir tarafı savunurken buluruz kendimizi..
 Şu aralar içimdeki ses şöyle diyor. “Kendini korumak yerine sahip olduğun sevgiyi koru” Fakat bunu yapmak o kadar kolay olmuyor. Çoğunlukla önüme iki engel çıkıyor. Birisi, zihnimin her şeye anlam verme tutkusu, diğeri ise fikirlerimi paylaşmaya olan tutkum. Bu ikisi olduğu sürece sahip olduğum sevgiyi korumayı beceremiyorum. Fakat olsun en azından böyle bir ipucundan haberim var. Şu anki durumum düne göre daha rahatlatıcı... Çünkü niyetime yaklaşmak için bir ümidin peşinden koşuyorum. Öbür gün başka bir ümit belirecek, diğer bir gün başkası... Ta ki zihnim olanlara anlam vermeyene dek....Ta ki konuşulacak bir şey kalmayana dek....
 Kendinizi korumayı bırakıp sahip olduğunuz sevgiyi korumaya ne dersiniz? Hatta bugünden itibaren her geçen gününüzü gözden geçirin,  sahip olduğunuz sevgiyi koruma notu verin kendinize....
 Son olarak Halil Cibran’ın “ ermiş” isimli kitabında “Aşk Üstüne” yazdıklarını  paylaşmak istiyorum.
“Aşk Üstüne
Aşk sizi çağırdığı zaman izleyin onu, yolu çetin ve sarp olsa da
Ve kanatlarıyla sizi sardığında, kendinizi ona teslim edin
Tüylerinin içine gizlenmiş keskin bir kılıç gibi sizi yaralayacak olsa da
Ve aşk sizinle konuştuğunda inanın ona,
Sesi kuzey rüzgarının bahçeleri darmadağın ettiği gibi, düşlerinizi dağıtsa da
Aşk sizi taçlandırırken, çarmıha da gerebilir. Hem büyütür hem budar sizi
Yükselip tepenize, güneşte titreyen en körpe dallarınızı okşadığı gibi,
Alçalıp köklerinize, toprağa sıkı sıkı tutunan bağlarınızı sarsabilir de
Ve buğday demeti gibi bağrında birleştirir sizi.
Kabuklarınızdan soyup çıplak bırakır.
Apak edinceye kadar öğütür. Kolay biçim alacak kadar yoğurur
Ve sonra koyar sizi kutsal ateşine, Tanrı’nın kutsal şöleninde okunmuş ekmek oluncaya kadar
Aşk bütün bunları siz yüreğinizin sırlarına ererseniz ve bu bilgiyle Hayat’ın Yüreğinin bir parçası olasınız diye yapacaktır.
Ama eğer siz korkuya kapılıp, sadece aşkın güvencesini ve hazzını isterseniz, çıplaklığınızı örtüp aşkı Harmanını terk edin daha iyi.
Güleceğiniz, ama doyasıya gülemeyeceğiniz ve ağlayacağınız ama tüm gözyaşlarınızı dökemeyeceğiniz mevsimleri olmayan bir dünyaya dönün.
Aşk kendinden başka bir şey vermez ve kendinizden başkasından da almaz.
Aşk ne sahip olur ne de sahip olunur.. Çünkü aşk yeter aşka
Sevdiğiniz zaman “Tanrı yüreğimdedir” demeyin, “Ben Tanrı’nın yüreğindeyim” deyin.
Ve aşka yol çizebileceğinizi düşünmeyin, çünkü aşktır size yol gösterecek olan, sizi kendine layık bulursa eğer.
Aşkın bir arzusu yoktur kendini gerçekleştirmekten başka
Ama seviyorsanız ve vazgeçmiyorsanız arzulardan, şöyle olsun arzularınız:
Su olup akmak, şarkısını geceye söyleyen bir dere gibi.
Tanımak salt şefkatin acısını
Bizzat kendi aşk anlayışınızla yaralanıp
Kanamak bilerek ve isteyerek
Yeni bir aşk gününden dolayı Tanrı’ya şükrederek uyanmak kanıtlanmış bir yürekle şafak vakti;
Aşkın coşkusu üzerine düşünerek dinlemek söyleyin;
Akşam vakti şükranla eve dönmek;
Ve sonra yüreğinizde sevgilinize bir dua ve dudaklarınızda bir ilahiyle dalmak uykuya..”
 Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-08-02
Armut Piş Ağzıma Düş
  “Armut Piş, Ağzıma Düş”sloganını çok seviyoruz. Her şey hazır önümüze gelsin istiyoruz. Acı çekmeden, terlemeden oluversin istiyoruz.  “Armut piş ağzıma düş” sloganı ne kadar cazip görünürse görünsün, sebep olduğu çok önemli bir şey var; o da “tembellik”. Tembellik insanı yaşam enerjisinden uzaklaştırıyor. Ne kadar çok hareket o kadar da enerji demek. Hareket etmeye başladığınızda çekim yasası görevini yapmaya başlıyor ve diğerleri ile bağlantınızı kuvvetlendiriyor. Yaşam enerjisi olduğu sürece kişi yaratıcılığını daha iyi ifade ediyor, keyfi yerine geliyor, sahip olduğu potansiyeli daha çok fark eder hale geliyor. “İmkansız” gibi görünen mümkün oluyor. 
Bu güzel enerjiden faydalanmayı kim istemez ki!! Bunun için yapılacak tek şey var,  O da  “Armut Piş Ağzıma Düş” sloganını bırakmak. 
Bir ara ben de “Armut Piş, ağzıma düş” anlarından birini yaşıyordum. Bir kitap yazmaya karar vermiştim. Konusu üzerinde halihazırda çalıştığım bir konuydu ve deneyimlerimi bu kitaba sığdırmak istiyordum. Fakat kitap içeriğinin bir anda kendiliğinden şekillenmesini bekliyordum. Kısaca “Armut Piş Ağzıma Düş” anı yaşıyordum. Bu sloganı bırakmam gerektiğine inanan tarafım, yeni bir kitaba başladığımı çevremdekilere duyurmam için itekliyor ve böylece zorunlu olarak hareket geçmem için beni zorluyordu. Diğer tarafım ise dur bekle gelecek diyordu. Bu iki aykırı görüş ile birlikte bir senem geçti. Artık hiç bir özrümün kalmadığı bir anda oturup kitabımı yazmaya başladım. Başlar başlamaz içimden enteresan bilgiler gelmeye ve değişik kaynaklarla karşılaşmaya başladım. Artık hızlı bir şekilde not alıyordum. İki ay gibi kısa bir sürede kitabın taslağı bitmişti. Her şey bir kere başlamakla ilgiliydi. Başlamadan armut dahi pişmiyordu. 
Yeni bir şeyler yapmak, yeni bir sanat dalıyla uğraşmak, kitap yazmak istiyorsanız hadi hemen başlayın. Başladığınızda bilinçaltınızdan onunla ilgili bilgiler gelmeye başlıyor, çekim yasalı ilgili insanlarla sizi karşılaştırıyor. Bir anda her şeye sahip olamıyorsanız, fakat siz yaklaştıkça onlar size yaklaşıyor. Siz verdikçe alıyorsunuz. Sizin anlayacağınız alma-verme yasası sürekli gündemde... 
Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-07-26
En Çok Kimden Korkarsınız?  
Geçenlerde Bebek’te Cafe Nero’da oturmuş, yeni kitabım üzerine çalışırken yan masada erkek arkadaşıyla birlikte oturan bayanın “Benim problemim kendimle, asıl korktuğum kendim aslında“şeklinde konuştuğunu duydum. Bayanın sezgileri bayağı güçlü olmalı ki arkası dönük oturduğu halde onları dinlediğimi fark etti ve oturdukları masayı ileriye doğru iterek benden uzaklaştı. Artık konuştuklarını duyamıyordum. Kadının söyledikleri aklıma takılmıştı. İnsanın kendi kendisinden korkmasına sebep ne olabilir? diye düşünmeye başladım. 
Bir insanın kendi kendisinden korkmasının bir sebebi, hayata, insanlara karşı verdiği tepkiler olabilirdi. Genelde süreç şöyle gerçekleşir; bir şeyler olur, dayanamaz, tepki veririz. Sonra da verdiğimiz tepkiden rahatsız oluruz. Bir daha aynı şeyin olmaması için yemin etmiş olsak da aynı tepkiyi vermeye devam ederiz. Tepkinin sebebi eksik bilgiye sahip olmaktır.  İsterseniz bu konuyu biraz daha analiz edelim. 
Dışarıyı algılamamıza yarayan beş duyumuzdan göz’ü örnek alalım. Göz, önce nesneye bakar, o sırada nesneden yayılan ışık kornea’ya oradan da göz sinirleri aracılığıyla beyine ulaşır. Beyin, nesnenin ne olduğunu göz sinirlerine bildirir. Bu süreç, geçmişte öğrendiğimiz bilgilere göre dışarıyı algıladığımızı göstermektedir. Örneğin, küçük bir çocuk elmanın elma olduğunu birisi ona öğretene kadar bilemez. Aynı mekanizma diğer duyu organlarımız için de geçerlidir. Dışarısı hep içeride var olana göre yorumlanacaktır. Aslında “kendi kafana göre hareket ediyorsun” denildiğinde çok doğru söylenmektedir. Kafamızdan geçenlerin doğruyu yansıttığını düşündüğümüz sürece nesne, kendisi olmaktan çıkmaktadır. Bu da eksik bilgiyle hareket ettiğimizin kanıtıdır. Eksik bilgiyle çevreyi yorumladığımızda hem kendimizi hem de diğerlerini üzer hem de hem kendimizden hem de diğerlerinden korkmaya başlarız. Bunun için neler yapılabilir?
Yanıt çok basittir. Tepki vermeye son vermeliyiz. İki üniversite bitirmiş, doktora yapmış, birkaç dil bilseniz dahi her zaman eksik bilgiye sahipsiniz. Çevremizi algılarken her zaman bilmediğimiz bir şeylerin olduğu gerçeğini unutmamalıyız. Tepkisellik ortaya çıktığında bir kenara çekilip eksik bilgiyi tamamladıktan sonra hayatımıza devam etmek en akıllıca hareket olacaktır. Belki şimdi bazılarınız “hadi canım her seferinde dur bir dakika kardeşim eksik bilgiyi tamamlamamalıyım bana müsaade mi diyeceğiz?”diyor olabilir. Tabii ki demeyeceksiniz. Tepki vermeden önce bir kaç nefeslik değerlendirme anı yaratabilmek için meditasyon tekniğinde kendinizi geliştirebilirsiniz. Günün birinde o kadın gibi kendinizde korkar hale gelmek istemiyorsanız bence başka çareniz yok. Söylemesi benden yapması sizden..
 Her Daim Sevgi ve Işıkla
Sibel.kavunoglu@gmail.com
www.nefestr.com
 
Nefes ve Yaşam Koçu Sibel Kavunoğlu




2015-07-20
Neden Sezgilerinize Odaklanmalısınız?
Sezgiler hakkında fazla bilgim olmadığı zamanlarda onlarla bağlantıya geçebilmek zihnimi bırakmam gerektiği söyleniyordu. Her konuda sürekli zihnine başvuran bir kişi için bunu yapmak çok zordu. Zihnimi kullanmadığımda şüphe ve endişenin artacağını düşünüyordum ki bu düşünceyi yaratanın da zihnin kendisi olabileceği aklıma gelmiyordu. İçimdeki araştırmacı taraf hareketlenince çekim yasası görevini yapmaya başladı, çok şükür ki Vianna Stibal tarafından keşfedilen Theta Healing tekniğini karşıma çıkardı. Önce Theta Healing Basic ile İleri Seviyesi sonrasında ise “Gök kuşağı çocukları “ (Rainbow Children) eğitimine katıldım. Özellikle Gökkuşağı çocukları eğitiminin içeriği bayağı uçuk kaçıktı. Bu uçuk kaçık şeyler sezgilerimle bağlantıya geçmeme yardım etti. Bir şeylerden şüphe duymadan ilerlemek, şifayı izlemek gerçekten çok keyifliydi. Çocuk ruhu denilen şeyin açığa çıkması ise işin bonusuydu.
En önemlisi de, durup dururken neden birden hiddetlendiğimin, önceden deneyimlemediğim konular hakkında nasıl bilgi sahibi olduğumun, bazı şeyleri diğerlerine göre daha çabuk kavramamın sebeplerini keşfettim. Aranızda bu konu ile ilgilenenler için Vianna’nın Gök Kuşağı çocukları eğitimi ders notlarındaki bazı bilgileri sizinle paylaşmak istiyorum.
“İnsanoğlunun bilinçaltı yaşamın başından itibaren diğerlerinden düşünceleri ve duyguları toplar. İnsan ruhu, aurasına giren enerjiyi algılar ve doğal olarak okur. Doğal bir içgüdü ve yetenek olduğundan, küçük çocuklar aynı oda içinde bulunan diğer kişilerden düşüncelerini ve duygularını nasıl ayırt edecekleri konusunda bilgi sahibi değildirler. İşte bu yüzden küçük çocuklar genellikle sevilmediklerini, bir şeyi yanlış yaptıklarını veya kendileriyle ilgili bir şeyin yanlış olduğunu düşünebilirler. En baştan itibaren bir çocuk içgüdüyle etrafındaki dünyayı yorumlayabilir. Çocuklara empatik yeteneklerinin gelişiminde rehberlik etmek, onlara kendi duyguları ile diğerlerinin duyguları arasındaki farkı öğretmede yardımcı olacaktır.
İçgüdüsel becerilerimiz o kadar fazladır ki, nesneler üzerinde vefat etmiş kişilerin bıraktığı ruh izlerini bile okuyabiliriz. Eğer sezgisel beceriler geliştirilmezse, insanlar yaşamları boyunca kendilerine ait olmayan depresyon ve kızgınlıklarla yollarına devam ederler. Büyük elektrik tellerinin altında yürümek bile sezgileri kuvvetli bir kişiyi etkileyebilir. Kendi empatik becerileriyle başkalarının becerileri arasındaki farklılığı bilmeyen bir kişiyi örnek verelim: markete gittiğinizi ve son derece mutlu olduğunuzu düşünün. Ödeme için kasaya gittiğinizde kasiyerin huysuz biri olduğunu fark ediyorsunuz. Uzaklaşırken aniden kızgınlık hissediyorsunuz. Bu duygular size mi at yoksa kasiyere mi? Büyük bir olasılıkla fark etmeden kasiyerin duygularını aldınız.
İçgüdüsel insanlar diğer kişilerin düşüncelerinden etkilendiğinde, sezgisel olan genellikle geri çekilecektir. Bu Her şeyi Yaratan’ın tasarladığı değildir. Düzgün eğitim ile sezgisel olan sadece odadaki duygulara karşı duyarlı olmakla kalmayacak, aynı zamanda bunlardan rahatsız da olmayacaktır. Duyguları, saf kutsal güç ve sevgiye dönüştüreceklerdir. “
Sezgilerin tarihçesine bakacak olursak, daha ilkel bir yaşamda, çevremizi içgüdüsel olarak sürekli okumamız’ gerekiyordu. Tehlikeden korunmak için bu gerekliydi. Şimdilerde ise saldırılar ve doğal yırtıcı hayvanların olmamasından ötürü, çoğumuz içgüdüsel becerilerini geliştirmeyi unuttuk. Bence sezgilerimize diğer insanlardan aldığımız öfke, kızgınlık, depresyon gibi bize ait olmayan duyguları fark etmek ve daha fazla kendimiz olmak için ihtiyacımız var.
Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-07-13
İnsanlarla Aranızı Nasıl Düzeltirsiniz?
Bazen ilişkilerimizle ilgili başımıza öyle şeyler gelir ki tepki vermeden yolumuza devam etmek zorlaşır. Tepki vermeden yolumuza devam etmeyi başarmanın yolu, buz dağının hem görünen hem de görünmeyen tarafını hatırlamaktan geçer.  Buz dağının görünmeyen tarafından neyi kastettiğimi anlatmak için herkesin pek çok kez deneyimlediği bir olayı örnek vermek istiyorum. 
Diyelim ki; sevdiğiniz bir kişi size haksızlık yaptı ya da kötü davrandı. Ne yaparsınız? 
1- “Eyvallah” derim, ileride benzer davranışlara devam etse bile “eyvallah “ demeye devam ederim. Sonuçta onu çok seviyorum. 
2. Onunla yüzleşip neler hissettiğimi anlatırım
3- Onunla yüzleşip haddini bildirdikten sonra da dostluğumu bitiririm.
4- Ses çıkarmadan onunla olan dostluğumu bitiririm. 
Yukarıdaki maddelerden bazılarında tepki vermeden yolumuza devam etmiş gibi görünsek de sonuç tatmin edici olmayabilir. Ben bu dörtlüyü değişik zamanlarda değişik kişilere uyguladım. Birinci madde içlerinden en acılı olandı. Beni negatif enerjinin içine çekmekten başka hiç bir işe yaramadı. Kim Zarar gördü? “Ben”.  İkinci maddeyi seçtiğimde, hissettiklerimi açıkça ifade etmek çok güzeldi. Fakat o yine de bildiğini yaptı. Kim zarar gördü? “Ben”. Üçüncü ve dördüncü maddeyi seçtiğimde ne oldu?  Başta kendimi rahatlamış hissetsem de sonrasında hiç de iyi olmadı. Kim zarar gördü? “Ben”
Benzer durumlar olduğunda zarar görmeden yolunuza devam edebilmeniz için, olay gerçekleştiğinde herhangi bir adım atmadan önce bir iki dakikalığına bilgece düşünme anı yaratın ve kendinize şunları hatırlatın; 
“ Şimdiye kadar mutlu bir insanın diğerlerine zarar verdiğini görmedim. Gerçekten mutlu olsaydı böyle davranır mıydı? Mutlaka çok acı çekiyor olmalı. Tepki verirsem acısının daha da artmasına neden olacağım. Aynı zamanda kendimi de negatif enerji içine sokmuş olacağım. Sonuçta kazanan olmayacak. Sadece haklı olduğumu ifade etmiş olacağım fakat mutsuz olacağım kesin.”
Dilerseniz, bu bilgece düşüncenin yanına başka bir bilgece düşünce daha ekleyelim. 
Nötr hisler beslediğiniz bir kişiyi gözünüzün önüne getirin. Şimdi bu kişinin çok acı çektiğini hayal edin. İçinizden nasıl bir his yükselir? “ Şefkat”
Aynı şekilde, bir kişi size zarar vermek istediğinde, tepki göstermeden önce, o kişinin acı çektiği için size böyle davrandığını kendinize hatırlattığınızda, içinizden şefkat hissinin yükselmesine neden olursunuz. Şefkat hissi yükselince de tepki vermeden yolunuza devam edersiniz.  Çünkü şimdiye kadar içinden şefkat duygusu yükselmiş bir insanın tepki verdiği görülmemiştir. Buradaki şefkat hissinin, şefkatli davranmak ya da onları affetmek ile ilgisi yoktur. Affetmek ve şefkatli davranmak kendinizin bileceği bir iştir. Burada yapılan tek şey, tepki vermemek için kişinin acı çektiği hatırlatılarak şefkat hissinin yükselmesine izin vermektir.... 
Sonuç olarak insanlarla aranızı düzeltmenin yolu bir kaç bilge düşünce anı yaratmaktan geçer. 
Her Daim Sevgi ve Işıkla
www.nefestr.com
sibel.kavunoglu@gmail.com
Not: Şefkat hissetmek başta zor gelebilir. Şefkat hissetmenin pratiğini yapacağınız Tonglen meditasyonunun kayında www.nefestr.com’dan ulaşabilirsiniz. 
Nefes ve Yaşam Koçu Sibel Kavunoğlu




2015-07-06
Akışına Bırakmak mı? Tersine Gitmek mi?
Hemen hemen herkes  sevginin gücünü bilir. Fakat konu, sevgi yapmaya geldiğinde dünyada var olan kötülükler mazeret olarak kullanılır. Geçmişte sevgiyi gerçekleştirenlerin farklı bir gezegenden geldiğine inananlarımız bile var. Hatta onların “uzaylı” olabileceklerini söyleyerek sevgiyi yapacak genlere sahip olmadığımızı da kabul etmiş oluyorlar.
Ben henüz tam olarak başaramamış olsam da sevginin yapılabileceğine inanıyorum. Bunun için de önce inanmak sonrasında da kontrolü elden bırakmak gerekiyor. Nedense çevremizdeki her şeyi, herkesi kontrol etmek istiyoruz. İnsanların kendi koyduğumuz kurallar dahilinde bizi sevmelerini istiyoruz. Bu da çevremizdeki insanları nesne yerine koymak anlamına geliyor. Bu yakıştırmayı ilk defa Osho’nun bir kitabında okuduğumda çok şaşırmıştım. Bir insanın başka insanı nesne olarak görmesi inandırıcı gelmemişti. Nesnenin anlamı üzerine biraz çalıştığımda bu yakıştırmanın yanlış olmadığını anladım. Çünkü aynı uygulamayı bizzat kendim yapıyordum. Çevremdeki insanların bana istediğim gibi davranmalarını, beni istediğim zaman takdir etmelerini ve sevmelerini, hatta benim istediğim zaman da, onlara yardım etmeme izin vermelerini istiyordum. Bu farkındalık canımı acıtmıştı. Zaten bu acı sayesinde de tüm yaşamım değişti.
 Bence çoğumuz gerçek sevginin ne anlama geldiğini biliyoruz. Geçmişte bazı insanların bunu nasıl başardığını da biliyoruz. Sadece onların seçtiği yoldan gitmek isteyen yok. İşin doğrusu sevgi yapmak için uzaylı olmaya gerek yok. Yol açık, berrak, kendimize akıntıya bıraktığımızda nereye geleceğimiz belli fakat tersine gidiyoruz. Sanırım sadece nehrin sonunda güzel bir şeylerin beklediğini düşünmek işe yaramıyor. Çünkü ne kendimize ne de geçmişte sevgi yaratanlara ne de diğerlerine güvenmiyoruz. Şimdiye kadar nehrin tersine gitmek arzu ettiğiniz huzuru vermediyse bence nehrin akış yönüne doğru gitmeyi denemek güzel olabilir. 
 Kendimizi nehrin akışına bırakma konusuna bir sonraki yazımda devam edeceğim.
 Her daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-06-29
Sürekli Düşünmek Tembellik Yapar
 Düşünceler, güçlü bir hayal gücü ile birleştiğinde mükemmelleşir, var olmayan şeyler varmış gibi görünür. Bu da insanı günlük hayatın keşmekeşinden uzaklaştırır. Hayatın keşmekeşini hissetmediğiniz sürece kendinizi mutlu hissedersiniz. Ancak bu mutluluk geçicidir. Hayatınızda var olan insanlar zaman zaman başka telden çalıyor ya da düşman gördüğünüz insanlar dostunuz haline geliyorsa bu durum düşüncelerinizle yarattığınız illüzyon dünyasından kaynaklanıyor olabilir. 
Güçlü hayal gücü, deniz kenarında güneşlenirken hülyalara dalma konusunda faydalıdır.  Fakat bunu günlük hayatınızda kullanmaya başladığınızda sizi tembel yapar. Hülyalar içinde mutlu mutlu gezinirken o anda neler olduğunun farkında bile olmazsınız. Hatta yaşamınızdaki bazı güzel anlar çalınmış dahi olabilir. Hayal gücü ile güçlenmiş düşünceler bazen kendini kabuslar şeklinde de gösterir. Kabuslar geçmişte yaşanan üzüntülerin her gün sürekli düşünülmesi ile oluşurlar. Bir zaman sonra hayatınızda strese sebep olabilirler.  
Sürekli düşünen bir kişi ne elindeki işe ne de hayatta yapmak istediklerine odaklanabilir. Hatta kendi kişisel gelişimine bile zaman ayıramaz. Kişisel gelişiminize ya da yapmak istediklerinize zaman ayıramıyorsanız bunun sebebi çok düşünmek olabilir. Bu duruma ne kadar daha izin vereceğiniz sadece sizin bileceğiniz bir iştir. Bence siz siz olun sizi tembelleştiren, 7/24 hülyalara daldıran, tedavülden kalkmış kabuslara sebep olan düşünceleriniz üzerine çalışmaya başlayın... Meditasyon yapın....
Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-06-22
İnsanlar Neden Bize Karşı Açık Davranmazlar ?
Bazen çevrenizdeki insanların açık davranmadıklarını fark edersiniz. Geçmişte yaşamış olacakları olayları düşünür, onlara karşı anlayışlı davranırsınız. Fakat yine de size karşı açık davranmazlar. 
İnsanların size karşı açık davranmamalarının sebebini merak ediyorsanız belki de biraz kendinize bakmalısınız. Çevrenizdekileri sürekli olarak iyi ya da kötü yönde yargılıyorsanız ya da sürekli olarak onlarla rekabet halindeyseniz size karşı açık davranmaları mümkün olamayacaktır. Aslında en derinden asıl sebebin bu olduğunu bilirsiniz. Fakat yine de yargılamaya ve rekabet etmeye  devam edersiniz. Herhangi bir şeyi yapmak için dayanılmaz istek duyuyor ve ondan vazgeçemiyorsanız ona bağımlı olma olasılığınız fazladır. Bu tarz bağımlılıklardan kurtulamadığınızda ise yargılama işini, rekabeti zekice yapmaya başlarsınız. Örneğin, insanlarla konuşurken önce onlarla ilgili neleri beğendiğinizi anlatır, bol bol övgüler yağdırır,  konuşmanın sonuna geldiğinizde ise asıl konuya geçersiniz. Zekice yargılama konusunda bir iki defa başarılı olsanız da bir müddet sonra insanlar sizinle birlikteyken kendilerini iyi hissetmediklerinden açık davranmamaya başlarlar.    
İnsanların size karşı açık davranmamalarının bir diğer sebebi ise zihninizden geçen düşüncelerdir. Zihninizden geçen negatif düşünceleri etrafınızdakilerle paylaşamasanız dahi bu düşünceler yüz ifadenize yansıyacaktır. Anında görüntü denilen şey de budur zaten. Eminim, karşınızda sürekli yargılayan, hiç bir şeyden memnun olmayan bir yüz ifadesi ile dolaşan insanlar olduğunda, siz de açık davranamazsınız. 
Yazdıklarımın doğru olup olmadığını denemek isterseniz sadece bir günlüğüne sanki birine aşıkmış ya da başınıza mutlu bir şey gelmiş bir yüz ifadesiyle hafif gülümseyerek dolaşın. Zihninizden geçen negatif düşünceleri ve felaket haberlerine bir günlüğüne ara verin. Etrafınızdaki her şeye, her insana ilk defa bakıyormuş gibi bakın. Gözlerinizin içi gülsün. Tedbir almayın, herhangi bir konuya çok kafa yormayın. Mümkünse konuşmak yerine dinleyin. Bakın bakalım neler olacak? 
Bence bu hal hem size hem de çevrenizdekilere çok iyi gelecek! Bu denemeyi yapmaya bir günden daha fazla zaman harcadığınızda ise size karşı açık davranan bir sürü dostunuz olabilir..
Her daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-06-14
Şükretmenin Dayanılmaz Gücü 
Şükrettiğimiz de başka bir şey daha olur. Evrendeki polarite yasası gereği tıpkı ışık ve karanlık ikilisinde olduğu gibi şükrettiğimiz sürece nankörlük var olmaz. Bu da attığımız adımların nasıl olduğunun, deneyimlerimizin kalitesi ile birebir ilişkisi olduğunu gösterir. Biraz korkutucu gibi gözükse de nasıl adım atarsak atalım sonuçta bir şeyler öğreniriz. Bu yüzden de her hareketimizi izleyerek anlam vermek yerine direk sahip olduklarımız için şükretmek daha faydalı olacaktır. Şükretmenin dayanılmaz gücünden faydalanmanın tek şartı var; o da Yavaşlamak.. Çünkü sürekli hareket halindeyken bize sunulan hediyeleri, bizi biz haline getirenleri, şükretmemiz sağlayacak olanları fark etmek kolay değil.
Hadi, biraz olsun yavaşlayın.... nefesinize odaklanın ve aşağıdaki soruları yanıtlamak için kendinize zaman yaratın..
Şimdiye kadar sahip olduklarınızın ya da başınıza gelenler neler? Ve bunlardan neler öğrendiniz?.  
 Nasıl? 
Kendinizi daha iyi hissettiniz değil mi? İşte şükrün böyle bir etkisi var. Bu etkiyi sürekli tutmak ise tamamen size bağlı!! 
Her Daim Sevgi ve Işıkla
Sibel.kavunoglu@gmail.com
www.nefestr.com
 
Nefes ve Yaşam Koçu Sibel Kavunoğlu




2015-06-07
Niyet Etmek mi? Arzu Etmek mi?
Niyet etmek ile arzu etmek birbirinin aynı gibi görünseler de aslında birbirlerinden çok farklılar. Örneğin, niyet etmek evrende var olan sebep-sonuç ve değişim gibi evrensel yasalarını dikkate alır.  Arzu etmek ise gücünü hiç bir evrensel yasaya takılmamaktan alır. Niyet etmek bizi yaşama bağlar. Arzu etmek ise tüketir, Niyet eden kişi anda kalır, arzu eden kişi için ise anda kalmak zordur. Gelin bu farklılıkları biraz daha derinliğine analiz edelim. 
Arzu eden bir kişi, arzu ve isteklerine sıkıcı tutunur, arzularının peşinde koşarken “ bu yolda her şey mubahtır” sloganını kullanır. Örneğin, sahip olmak istediği şey başkasına ait olsa da, ona sahip olabilmek için ne gerekiyorsa onu yapar. Hatta bütün bu yaptıklarının normal olduğuna inanır. Bu tarz davranış şekilleri maalesef, kafa karışıklığı, hayal kırıklıkları, tatminsizlik, öfke ve kızgınlık ile sonuçlanacaktır. 
Niyet etmek ise gücünü değişim ve sebep sonuç yasalarından alır. Niyet eden bir kişi,  arzuladığı şeye sahip olmak için önce çok çalışıp para kazanır, kazandığı para ile de arzuladığı şeyi satın alır. Attığı her adımın niyetinin gerçekleşmesinde payı olduğunun farkındadır. Bu yüzden de özellikle kendine ve başkalarına karşı tepkisel olmamaya özen gösterir. 
Sonuç olarak, hem arzu edenin hem de niyet edenin arzu ve istekleri gerçekleşir.  “O zaman bu kadar hassas olmaya ne gerek var?”  diyenleriniz varsa unuttuğunuz çok önemli bir şey var. O da; başkalarına ve  kendimize karşı takındığımız tavırların karmamızı direk etkileyeceğidir. Zaten niyet etmek ile arzu etmenin arasındaki en temel fark da budur. 
Karma, aksiyon anlamına gelir. Kişinin niyet ve eylemleri ile şekillenir. Arzu etmeyi savunanlar, arzularını gerçekleştirmek için “Bu yolda her şey mubahtır”  sloganını savunduklarından başkalarına karşı tepkisel davranabilirler. Böylelikle kötü bir karma yaratma olasılıklarını arttırırlar. Niyet etmeyi savunanlar ise sebep-sonuç ve değişim yasasına inandıklarından başkalarına zarar vermemeye özen göstererek iyi bir karma yaratma olasılıklarını sürekli arttırırlar. Tepkisel olmamanın başka bir faydası da, anda kalabilmeyi kolaylaştırmasıdır.  
 Siz hangisini tercih ediyorsunuz? Niyet etmek mi? Arzu etmek mi?
Her Daim Sevgi ve Işıkla
Sibel.kavunoglu@gmail.com
www.nefestr.com
Nefes ve Yaşam Koçu Sibel Kavunoğlu




2015-05-31
Problemi Bul ve Çöz mü? Doğal Halinle Kal, Rahatla mı?
Problem çözme süreci, bir problemin olduğunu düşünmekle başlayarak, bu problemin nasıl çözülmesi gerektiğini düşünmekle devam eden bir süreçtir. Problem çözme becerisi olan kişiler, cesaret ve sınırları olmayan bir yaklaşım sergilemek zorundadırlar. Şeytani ve meleksi şeylerin ya da doğru ya da yanlışın var olup olmadığıyla ilgilenirler. Bu becerilerini, aile ve dostlar arasında uygulamaya başladıklarında ise mutsuz olurlar. Nasıl mı? 
Bunu çocukluk ve yetişkinlik zamanlarımızdan birer örnek vererek özetleyeceğim. Çocukken, bir şeyleri yapmayı beceremediğimizde, yetişkin olmadığımızı unutur, panikleriz. Hatta bir müddet sonra kendimizden korkmaya başlayabiliriz. Bu korku ile baş edemediğimizde de korku, bilinçaltına gider. Korku, bilinçaltına gittiğinde öyle tek başına durmaz, başkalarından korkma şeklinde kendini gösterir. Bu problemin çözümü insanlardan uzaklaşmak şeklinde cereyan eder. Böyle bir çözüm bize mutsuzluk getiren bir çözümdür. 
Yetişkin olduğumuzda ise, “Ben yardım edebilirim, bu sorunu çözebilirim” yaklaşımı ile büyük bir değişim yaratmak isteriz fakat bu çok mümkün olmaz. Çünkü zihninde yardım etme düşüncesi ile dolu olan bir insan hala bir şeylerin yapılması gerektiğini ya da öyle olması gerektiğini düşünür. Kalpten konuşamaz. Kalpten konuşan bir insan, olanı, yanlış ya da doğru olarak etiketlemeyen insandır. Gördüklerinin doğal olduğunu düşünür. 
Ben diyorum ki, başarıyı garantileyen problem çözme yeteneğini sadece iş hayatında kullanmalı, özel yaşantımızda ise sadece kalpten konuşma tarzını benimsemeliyiz. Çünkü problem çözme yetkinliği çok geliştiğinde (doğru ve yanlış kavramları ile haşır neşir oldukça) sevgiden uzaklaşırız. Kısaca sevgi ve problem çözme birbirinin zıddı şeylerdir. Problem çözme yeteneği güçlü olduğunda sevgi olmaz. Sevgi olduğunda ise kişi var olanı problem olarak görmez. 
Bu yüzden de insanlarla birlikteyken sloganımız “problemi bul ve çöz” yerine “ davranışlarını, bakış açını değiştir, fakat doğal halinle kal ve rahatla” olmalıdır.  
Her Daim Sevgi ve Işıkla
www.nefestr.com
sibel.kavunoglu@gmail.com 
Kaynak: Sloganın kaynağı- Pema Chodron-“ Start where you are”
Nefes ve Yaşam Koçu Sibel Kavunoğlu




2015-05-24
Çakralar Nasıl Açılır?
Çakraların nasıl açılacağı konusu belki de spritüal alemin en popüler konularından biridir.  Ben, çakraların  açılabilmesi için kişinin yaşamına çeki düzen vermesi gerektiğine inananlardanım. Mesela, bir takım korkularınız varsa kalp çakranızdaki enerji akışı dengede olmayabilir. Hatta korkular gittikçe çeşitlenip arttığında, sadece kalp çakrası değil diğer çakraların da dengesi bozulabilir. İsterseniz çakraların üzerinden tek tek geçerek ne demek istediğimi açıklayabilirim.   
Kişi bir şeyleri kabul etmekte zorlanıyor, sürekli bir gücenme halini deneyimliyor ve çevresindekilere karşı sert davranışlarda bulunuyorsa kök çakradaki enerji akışı dengede olmayabilir. Kişi, insanları yargılamaya, eleştirmeye devam ettiği sürece kök çakranın açılması zaman alacaktır. 
İkinci çakra yani cinsel çakranın temsil ettiği konular arzu, ihtiras, kutupsallık, hareket, alma/verme dengesi, değişim ve yaratıcılıktır. Bu çakradaki enerji akışının dengesiz olması, öfkeyi de beraberinde getirecektir. İkinci çakradaki enerji akışının dengelenmesi ile kişi kendisini en çok nelerin mutlu edeceğini bilmeye başlar, suçlama hali yok olur, sevgiyi daha çok vermeye başlar.
Üçüncü çakranın temsil ettiği konu kararlılıktır. Buradaki enerji akışında dengesizlik, kişinin yaşamında öfke, açgözlülük, hırs temasını kuvvetlendirebilir.
Dördüncü çakra; kalp çakrası, burası herkesin bildiği gibi şefkat, sevgi ile ilgilidir. Bu çakrada dengesizlik olduğunda, kaybetme korkusu, aşırı korumacılık, bağımlılıklar, başkalarının ihtiyaçlarının daha önemli olması gibi temalar da söz konusu olabilir. Kalp çakradaki enerji dengelendiğinde şükran duyma, takdir etme temaları var olmaya başlayacaktır.
Beşinci boğaz çakrası,  dürüstlük, iletişim ve ifade ile ilişkilidir. Buradaki enerji akışı dengesizleştiğinde, kişi ilişkiye girmekten ve öne çıkmaktan kaçınacaktır. Yaşamında beğenilmeme korkusu, rekabet ve gurur hakim olacaktır. Bu çakra, aynı zamanda kişinin harekete geçmesine engel olan başarısızlık korkusu ile de ilgilidir. Arzu ve istekleriniz gerçekleşmeye, ilişkileriniz düzelmeye başlandığında beşinci çakra açılıyor demektir.
Altıncı çakra, kendi kendinin farkında olma, mutluluk, neşe ve zihin gücü ile ilgilidir. Bu çakradaki enerji dengesizliği zihinsel karmaşa, bunalıma sebep olabilir. Kişinin yaratıcı fikirleri engellenir. Kişi yaratıcı fikirlerini ortaya dökse de bunları uygulamaya koyamaz. Suçu dış dünyaya yükleme halinde olabilir.  
Yedinci çakra, zihin ve bedenle bağlantılıdır. Bu çakradaki enerji akışında dengesizlik acı ve üzüntüye sebep olabilir. İyi haber! Yedinci çakradaki enerji akışı dengelendiğinde diğer altı çakradaki enerji akışı da dengelenecektir.
Nasıl? Çakraları açmak için nereden başlayacağınıza karar verebildiniz mi?
Her Daim Sevgi ve Işıkla
www.nefestr.com
Sibel.kavunoglu@gmail.com
.
Nefes ve Yaşam Koçu Sibel Kavunoğlu




2015-05-18
Daha Açık ve Ulaşabilir Olmak
Potansiyelinizi ( gücünüzü) ortaya koymak istiyorsanız sizin için neler anlamlı geliyor ise ona odaklanmalısınız. Kendinizi değersiz hissettirecek düşüncelere güç vermek en çok istediğiniz şey olacaktır. Bu yüzden kendi kendinize şu soruları sorabilirsiniz.
1-    Şu an yaşadıklarım ve hissettiklerimde yaşamımdaki neleri güçlendiriyorum? 
2-    Kendi güzellik alanımdan kendimi alıkoyuyor olabilir miyim?
Kişinin ruhunu ifade etmesi, kendisini kalpten yetiştirmesi ve geliştirmesi ile olur. Ruh halinizin sorumluluğu size aittir. Herkesin farklı olduğuna dair olan bakış açısını bırakıp diğerleri ile kendinizi eşit görmeye başlamalısınız.  “Onlar da benim gibi. Gerçekten mutlu olsalar böyle yapmazlardı. Acı çektikleri için bu tercihleri yapıyorlar” şeklinde düşünmek son derece doğrudur. Acı çeken bir insan koruma içgüdüsü ile yırtıcı olur,  Mutlu olan bir kişi ise kimseye zarar vermez. 
İşte bu noktada “tonglen “ meditasyonu çok yardımcı olacaktır. Tonglen meditasyonu ile zaman zaman başkaları ile paylaştığımız öfke, kıskançlık, nefret, kendini düşünme, ıstırap, kendi duygularımızla irtibata geçeriz. Aslında bunlar hiç biri engel değildir. Bunlar sayesinde diğerleri benzer hisleri hissettiğimizi hatırlarız. Öfkeye nefes alarak hem kendimizi hem de öfkelendiğimiz kişiyi serbest bırakırız. Bu şekilde de şefkat geliştiririz. Şefkat geliştirdiğimizde ise yaşam daha dayanılır daha keyifli bir hale gelir. Yaşamda kalabilmek için bağımlılıklara tutunmayı bırakırız.
Kendinize şöyle diyebilirsiniz. Tonglenle sevdiğiniz kişinin sıkıntılarını, öfkesini kendinize alıp nefesinizle ona şefkat yollarsınız. Bunu yaparken de öfkeden dolayı ben zaten acı çekiyorum. Başkaları bunu hissetmek zorunda değil. Burada önemli olan kızgınlığın yarattığı negatifi tamimiyle hissetmek ve ona tamamen sahip çıkarak, nefes verirken herkesin bu duygulardan arınmasını dilemek şeklinde ilerler.
Bu çalışmayı yapmak zor geliyor ise yapmak zorunda değilsiniz. Yüzmeyi bilmeyen bir kişi hiç düşünmeden havuza atlamaz. Tonglen havuza girmeden yapılan pratiktir. Güvende hissettiğinizde her hangi bir zamanda günlük yaşamınıza alabilirsiniz. Bu şekilde zihinsel olarak yumuşama gerçekleşecektir. Bu da daha açık ve ulaşılabilir hale gelmenizi sağlayabilir.” 
Trunpa Rinpoche hocanın söyledikleri ilginizi çektiyse “Tonglen” meditasyonunu denemeye başlayın. Her şey biraz daha açık ve ulaşılabilmek için...:))
Her Daim Sevgi Ve Işıkla
www.nefestr.com
sibel.kavunoglu@gmail.com
NOT: Bu yazının içeriği ilginizi çektiyse “Yaşamımı Tatsızlaştıran şeyler” , “Daha Geniş Resmi Görebilmek” adlı yazıları da okuyabilirsiniz. Tonglen meditasyonu için link http://www.nefestr.com/#!music-page/cqyc
 
Nefes ve Yaşam Koçu Sibel Kavunoğlu




2015-05-11
Yaşamı Tatsızlaştıran Şeyler
“Yaşamı Tatsızlaştıran Şeyler”listesi yapılacak olsa, bu listenin en başında yaşadığımız olumsuzluklar, bize zarar veren insanlar, doğal afetler, yoksulluk, politikacıların davranış şekilleri gelir. Fakat ben, yaşamı tatsızlaştıran şeyler listesinin en başında, sıkı sıkıya benimseyip bırakamadığımız bakış açılarının olması gerektiğine inanıyorum. Evrende milyarlarca bakış açısı ve düşünce içeriği var. Bunları, her birey kendi özgür iradesi ile seçiyor. Çevremizi görmek istediğimiz gibi algılıyoruz.  “Önce inanıyor, sonra anlıyor, biliyor ve yaşıyoruz” Isınmak için üzerine elimizi koyduğumuz ateş, bir müddet sonra elimizi yaktığında elimizi nasıl hemen geri çekiyorsak, hayatımızı tatsızlaştıracak bakış açılarını fark eder etmez bırakabildiğimiz de yaşam daha tatlı hale gelebilir. Bazı bakış açıları ateşin elimizi yakması gibi canımızı acıtsa da bize hizmet ettiğinden onları bırakmakta zorlanıyoruz.
Bildiğiniz gibi nefesin yanında Theta Healing eğitimleri veriyorum. Theta Healing çalışmasında en sevdiğim uygulama “İnanç Çalışması”. Bu çalışma arzu ve isteklerimizin gerçekleşmesini engelleyen bakış açılarının dönüştürülmesi konusunda çok etkili. İnanç çalışmasını sürekli uygulamaya başladığınızda hiç bir şey aynı kalmaz. Bu yüzden de çalışmaya başlamadan önce “ Risk Almaya Hazır mısınız? “ sorusunu yöneltirim. Burada alınan risk şu oluyor;
-Sürekli değersiz hissetmekten, korkularla birlikte yaşamaktan, beceriksiz ve sakar olmaktan bahsetmek, o kadar çok popüler ki, inanç çalışması yaptıktan sonra arkadaşlarınızla birlikteyken konuşacak konu bulamama riski var. Böyle bir riski almaya değer mi? İşte bu tamamen size ait bir karar.... Bence değersizlik, korkular, adaletsizlik, öfke, nefret, kızgınlık vb. gibi hepsinin modası bir an evvel geçmeli. Birey olarak bu modayı takip etmekten vazgeçtiğimizde yer yerinden oynayabilir.... Hatta politikacılar bile ilgimizi çekmek için şefkat, mutluluk, barışın peşinden koşmaya başlayabilirler. Bence toplumsal değişim ve dönüşüm geçmişte olduğu gibi birkaç bilge insanın ya da peygamberin dünyaya gelmesi ile olmayacak. Her bir birey olarak kendi bakış açısını değiştirdikçe tüm toplumun bakış açısı değişecek. Bu yüzden de çevremizde olan tatsız şeyleri değiştirip dönüştürme sorumluluğu hepimize ait. Bunun için de diğerlerinin değişmesini beklemek yerine önce kendimizden başlamalıyız. İnanç çalışmaları yanında  “Geniş Resmi Görebilmek” isimli yazımda bahsettiğim uygulamaları yaşamınıza almakla başlayabilirsiniz. 
Bu çalışmaları yaptığınızda tabii ki, politikacılar ya da kötü insanlar huylarını değiştirmeyecekler.. Değişen tek şey sizin bakışınız olacak. Fakat değişen bakış açısının bir özelliği olacak. Bu yeni bakış açısı ile de daha açık daha ulaşılabilir hale geleceksiniz. Önemli olan da bu değil mi? Politikacıların ne olacağı kendi sorunlarıdır. Herkes ne ekerse onu biçer.. Belki de modayı değiştirme gücünü siz sahip olursunuz. Hadi risk alın ve biraz yumuşamaya niyetlenin. Yaşam daha tatlı olsun... 
Her daim sevgi ve ışıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-05-03
Geniş Resmi Görebilmek
Negatif olayları, pozitif bakış açısı ile karşılamak hiç de kolay değil. Geçmişte ilişkimin kötü olduğu insanlara, politikacılara şefkat göstermeyi becerdiğimde, diğer herkese de şefkat göstermenin kolaylaşacağını, negatif enerjileri ne kadar çok tanırsam pozitif de kalmanın daha da kolaylaşacağına inanırdım. Fakat bu sürecin üstesinden gelmek herhangi bir eğitim almadan mümkün değil gibi görünüyordu. 
Sürekli negatif enerjilere anlayış göstermeye çalışıyordum. Negatif enerjilere karşı  ne kadar sabır göstersem de beklediğim pozitif sonuca ulaşamıyordum. Bunun sebebi negatif olaylara anlayış göstermek yerine duygularımı bastırmamdı. Negatif enerji adı üstünde negatifti. Negatif enerjiyi bastırarak pozitif bir sonuç elde etmek kolay değildi. Bu yüzden “nasıl” ımı değiştirmeye karar verdim. Bu sefer de pozitife odaklandım. Fakat tekrar aynı şey oldu. Negatif de olduğu gibi pozitifteyken de aynı şekilde duygularımı bastırdığımı fark ettim. Pozitif de, negatif de olumlu sonuç vermedi. Sonunda pozitif ve negatif kavramlarını bilmediğime kanaat getirdim. Böylece duygularımın gerisindeki enerjileri keşfetmeye odaklandım. Bol bol “Duygu Farkındalığı” meditasyonu (*) yaparak duygularımı analiz ettim. Ünlü bilge hocaların bu konu üzerine yazdıkları öğretileri takip ettim 
Her şey niyetle başlıyordu. Negatif ya da pozitif, herhangi birine odaklanıldığında kolayca yoldan çıkılabiliyordu. İşte bu tarz yoldan çıkma anlarında yani öfkemle çevreme zarar verdiğimde, çevremdekilerin de negatif tohumlar ekmesine sebep olduğumu ve sahip oldukları bu tohumlar sayesinde onların da diğer insanlara zarar verdiklerini fark ettim. Yani evrende gerçekleşen tatsız olayların görünmeyen  tarafında benim de parmağım vardı. Gel zaman git zaman şu zarar vermeme konusu benim için takıntılı hale geldi. Bu da içimdeki suçluluk sendromunu görünür hale getirdi. Neyse ki sonrasında bilge bir iç görü geldi. Bu iç görü şöyle diyordu; “İnsanlara zarar vermiş olabilirsin. Ancak farkında olmadan yaptığın türden bir zarar. En baştan geniş resmi, görebilme imkanın olsaydı şu an yaşadıklarının hiç birisi olmayacaktı. Bu yüzden yaşamının her anında geniş resmin varlığını hep hatırla! “
Bu iç görü sayesinde diğer insanlara karşı daha anlayışlı olmaya başladım. Benim için geçerli olan geniş resim olayı onlar için de geçerliydi. Benim gibi, geniş resmi göremediklerinden garip davranıyorlardı. 
Sanırım yaşamım boyunca ışık da karanlık da hep benimle olacak. Karanlığın varlığı her anımda, ışıkta kalmam için beni uyanık tutacak. İşte tüm bu farkındalıkları kazanırken bol bol meditasyon ve nefes yaptım. Tabii bir de Budist öğretilerde yer alan Toglen meditasyonunu (**) başvurdum. Bu meditasyon aslında geçmişte herkese karşı hissettiğimiz fakat bir şekilde unuttuğumuz şefkat hissinin tekrar ortaya çıkmasına sebep olacak kadar güçlü bir meditasyon. Her birimizin bulunduğu ortamın hatta dünyanın enerjisini farklılaştırma gücü var. Bu gücü nasıl kullanacağınız tamamen size bağlı!!! Hadi İş başına...
Her Daim Sevgi ve Işıkla,
Sibel.kavunoglu@gmail.com
www.Nefestr.com 
(*) Duygu Farkındalığı Meditasyonu ile ilgili yazımın linki: http://www.nefestr.com/#!Duygu-Farkındalığı-II/cfwi/FF7D2B3A-F8F2-43CE-820B-54F529DD13E0
(**) Toglen Meditasyonunun linki: http://www.nefestr.com/#!music-page/cqyc
Nefes ve Yaşam Koçu Sibel Kavunoğlu




2015-04-26
Ne Kadar Akıştasınız
Uzunca bir süredir bazılarımızın ağzından eksik etmediği“ akıştayız” kelimesinin izini sürüyorum. Bu konu o kadar acayip bir hal aldı ki ağzından “akıştayız” kelimesini  eksiltmeyen  insanları, birilerini azarlarken, bazı olaylara isyan ederken ya da birilerini manipüle ederken görebiliyorum. Sanırım “akıştayız” kelimesinin laf olsun diye söylenen bir kelime. Hayatın kendisi zaten bir akış içinde, mevsimler, mevsimleri , günler, geceleri, haftalar, ayları kovalıyor. Önce bebek, sonra çocuk sonra da yetişkin oluyoruz. Ya da önce genç sonra yaşlı oluyoruz. Her şeyin kendi içinde belli bir akışı var. Sürekli “akıştayım demek, bir kadının “ biliyor musunuz benim cinsiyetim kadın” demesine benziyor.
Bence “ akıştayız” kelimesi ile ilgili olarak bilinen en doğru şey, kimsenin bu kelimenin gerçek anlamını bilmemesi. Hiçbirimiz hayatın doğal akışına saygı göstermiyoruz. Bunun yegane sebebi de insanları, olayları, nesneleri kendi algılarımızla şekillendiriyor olmak. Öyle ki, gerçekte olmayan şeyleri varmış gibi gösterebiliyoruz. Bu da akıntının ters yönünde yüzmeye benziyor. Çok yoruluyor ve çok acı çekiyoruz. Acıdan özgürleşmek için de, şu çok meşhur içine dönme çalışmalarına katılıyor ya da son derece psişik olan biyoenerji uzmanlarına gidiyoruz. Çalışmadan sonra büyük umutlarla eve geri dönüyoruz. Belli bir müddet sonra neler oluyor?
O yargılayan, negatif düşünen, sabırsız, öfkeli halimize geri dönüyoruz.  “bu sefer farklı olsun” diyerek olaylara farklı bir bakış açısı ile yaklaşmayı denemiyoruz. Belki de akıntının ters yönünde hareket etmek konusunda o kadar çok uzmanlaşıyoruz ki o kadar emeğin boşa gitmesini istemiyoruz. Bence  “akışta olmak”, niyetimizde kalarak  (hatta niyetimiz olmak da diyebiliriz) yaşamak anlamına geliyor.  Fakat daha çok ne yapıyoruz?
Çoğunlukla niyette kalmak yerine, niyetin gerçekleşmesine odaklanıyoruz. Bunun için de görünen olayları çarpıtıyor ya da doğruyu yanlış olarak gösteriyoruz. Buna işine geleni yapmak deniyor. Halbuki biz elimizden geleni yapmalıyız. Elimizden geleni yapma konusunda basit bir örnek vermek istiyorum. Niyeti huzuru hissetmek olan bir kişi düşünün. Niyetinde kalmak için o akşam meditasyon yapmayı düşünsün. Fakat o akşam bulaşıkları yıkama görevi ona verilmiş olsun. Bu durumda bulaşıkları yıkayan bir insanın kendisi için bir şey yapmadığını düşünebilirsiniz. Bulaşıkları yıkayan kişi tıpkı sizin gibi düşündüğünde yaptığı işten keyif alamayacaktır. Bu da onu mutlu olmaktan, huzurdan alıkoyacaktır. Halbuki bulaşıkları yıkarken sakin ve dingin bir zihin hali içinde olsaydı, kendisini huzursuz eden o düşünceden uzaklaşacaktı.
Akışta olmak ya da akışın tersinde hareket etmek tamamen kişisel bir seçimdir.  Akışın tersine hareket eden biri için akışta olmak dünyanın en zor işidir. Niyetin gerekliliklerini yerine getirmek için sabır, tolerans, cömertlik, zihnin arınmasına yönelik herhangi bir metot, etik kurallar ile kişisel değerlere sahip çıkmak, güçlü bir motivasyon gerekir. Bütün bu yazdıklarımın ışığı altında akışta olmak, önünüze çıkan engelleri yok etmek değil, yaşamamız gerekenlere farklı bir bakış açısıyla yaklaşmak anlamına gelir diyebilir miyiz, Ne dersiniz?
Her Daim Sevgi ve Işıkla
ww.nefestr.com
sibel.kavunoglu@gmail.com 
Nefes ve Yaşam Koçu Sibel Kavunoğlu




2015-04-19
Nefesin Neler Yapacağı Bilinmez!
Nefes çalışmaları çok güçlüdür. Farkındalığınızı arttırır, gerçek gücünüzü hissetmenize yardımcı olur, yaşamınızdaki neşeyi arttırır. Bu da büyük bir değişim ve dönüşüm demektir. Fakat bazen değişim ve dönüşüm kolay olmayabilir.  Hatta bazı psişik arkadaşlar, “Ya hayatım tamamen değiştiğinde, sahip olduklarımı kaybedersem mahvolurum” şeklinde gelip geçen düşünceler sayesinde nefese başlamazlar. Sahip olduklarımız, huzur alanımızda gedikler açıyor ise en iyi çözümün onları bırakmak olduğunu nedense hiç düşünmeyiz. 
     Nefes, benim de yaşamımda güçlü değişim ve dönüşümlere sebep oldu. Nefese başlamadan önce beş farklı birimi birden yönetiyordum. Nefese başladıktan 6 ay sonra bu beş birim tek birime düşmüştü. Başıma gelenlere, iş hayatı bakış açısı ile bakıldığında facia gibi görünüyordu. “ Ferrari’sini Satan Bilge” kitabındaki bilgelik dışında kalan her şey benim hayatımla benzerlik gösteriyordu. Henüz Sevgili Robin gibi her şeyi bırakıp bilgelik yolunda ilerlemekten çok uzaktım. Ortada tuhaf bir durum vardı. Ne iş hayatında kalabiliyordum ne de onsuz. Ve sonunda tüm lüks harcamalarımı bırakarak, yeni bir bütçe planı hazırlamaya karar verdim ve işimi bırakmaya karar verdim. Bu kararımda Sevgili Hakan Kırkoğlu’undan  aldığım astrolojik danışmanlığı da etkili olmuştu. Sevgili Hakan yıldız haritama baktığında ilk söylediği şey şuydu; “Bu haritayı bankacılık yaparak mahvetmişsin. Bu harita bir bankacının haritası değil”. İşte o zaman aldığım kararın doğru olduğuna daha çok inandım. Zaten sonrasında da  yaşamımı değiştirecek cesaretli adımlar atmaya başladım. İşimden ayrıldıktan sonra ailem dahil olmak üzere arkadaşlarımın hepsi bana deli gözü ile bakıyorlardı ve hiç biri beni desteklemiyordu.  Gücünü sürekli etrafındaki insanlardan alan bir insan için böyle bir durum hiç de kolay değildi.  Ama yine de hiç bir zaman aldığım bu karardan dolayı pişmanlık hissetmedim. Şimdilerde eskisinden daha mutlu ve özgürüm.
    Değişim ve dönüşüm konusunda tereddütleriniz olsa dahi nefesi yaşamınıza alın. Çünkü nefes sizin içinizdeki bilgeden gelen rehberliği  duyabilmeniz için uygun ortamı yaratacaktır. Nefesle gelecek olan değişim ve dönüşüm, bazen sahip olduklarınızı bırakmak şeklinde cereyan etmeyebilir.  Özellikle yaptığınız iş, hayat amacınıza uygun ise... Aksine sahip olduklarınızdan daha fazla verim almanıza yardımcı olabilir. Anlayacağınız gibi nefesin size neler yapacağı hiç belli olmaz. Nefes yaptıkça bilincinizde öyle bir değişim ve dönüşüm olur ki şu an size endişe yaratan şeyler eski gücünü tamamen kaybeder. Bence kendinizi bundan mahrum bırakmayın. 
Her daim Sevgi ve Aşşkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-04-12
Şifanın Nereden Geleceği Belli Olmayabilir!

Nefes ve Yaşam Koçu Sibel Kavunoğlu




2015-04-06
En Çok Neler Korkutur?
Yoda'nın dediği gibi; Korku, karanlık tarafa giden yoldur. Korku, öfkeyi getirir. Öfke de Nefreti. Nefrette acıyı... Korkuların sebep olduğu acıyı azaltmak için korkularımızı tek tek analiz etmek güzel bir başlangıç olabilir.  Sizi en çok korktuğunuz şey ne? Dış güçler mi? pervasız insanlar mı? Yoksa başka bir şey mi? 
Genelde insanların bize zarar vereceğinden, ilişkiye girmekten, yaşadığımız şehirden farklı bir şehre gitmekten, alışık olmadığımız aktivitelere katılmaktan, manevi ve fiziksel zarar görmekten, sevdiklerimizi kaybetmekten vb. gibi şeylerden korkarız. Yıllar sonra bir de bakmışsınız, ürkek, korkak bir insan haline gelmişiz. Hadi kendinize biraz zaman ayırın ve korkuları gözden geçirelim.  
a) Diyelim ki; Çevrenizdeki bazı insanların sizi üzeceğinden korkuyorsunuz, ( hatta bu konuda bir sürü objektif deliliniz bile olabilir. ) 
Bu tarz bir korku, insanların size zarar vereceklerinden mi? Yoksa sizi suiistimal ettiklerini bile bile herhangi bir tepki göstermeden onların ahlaksız tekliflerini kabul etmek zorunda kalmaktan mı kaynaklanır?
Ya da suiistimale uğradığınızı fark ederek tepki verdiğinizde olacaklar mı sizi korkutur? Bu nasıl mı olur? Kısaca özetleyeyim. 
Suiistimale uğradığınızda ne yaparsınız? Hemen tepki verirsiniz.  Karşınızdaki kişi o kadar  akıllıdır ki hemen gündemini değiştirip yanlış anladığınızı söyler. Böyle bir durumda siz de doğal olarak kendinizi suçlu hissedersiniz. İnsanın kendisini suçlu hissetmesi, fiziksel acıdan daha  fazla acı verir. Fiziksel acı belli bir süre sonra iyileşecektir, suçluluk hissi ise siz fark edene kadar hücrelerinizde saklı kalır  
b) Başka bir örnekte; İlişkiye girmekten korkarsınız. 
Burada sizi korkutan, ilişki halindeyken ki var oluş şekliniz mi? Yoksa istemediğimiz şeylere “Evet” demek zorunda kalmak ya  da özgürlüğünüzün kısıtlanması mı?
c) Trapez, ipte yürüme gibi marjinal aktivitelerde bulunmaktan korkarsınız, 
Bu aktiviteleri yapmaktan çok, bedeninizin ne kadar güçsüz olduğunu fark edecek ya da yaşamınızda yeni düzenlemeler yapmak zorunda kalacağınız için mi? Korkarsınız.
d) Bir diğerinde ise daha önce görmediğiniz yerlere seyahat etmezsiniz, 
Bu tür durumlardaki sizi asıl korkutan şey; düzeninizin bozulması mı?, yeni bir şeyler öğrenmenin getireceği yeni sorumluluklar mı? Yoksa bir an kendinizi kaybedip gereksiz yere harcama yapmak mı?
Bu örneklerin birkaçı üzerinde kafa yorduğunuzda korkuların sizin sayenizde var olduğu ortaya çıkacaktır. Bu da kolay yenilir bir lokma olmayacaktır. Cesareti olanlar korkularına son verirler, cesareti olmayanlar ise korkmaya devam ederler!  Korkular, her zaman bize hizmet eder. Hizmet etmemiş olsalardı, yaşamımızda olmazlardı. Aslında belki de hiçbirimiz korkak değilizdir. Kendimize olan güvensizliği devam ettirmek için korkulardan yardım alırız. Ne dersiniz? Bu yazdıklarım doğru olabilir mi?
 Her Daim sevgi ve ışıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-03-30
Zihne Çalışmak Neden Önemli?
Her gün evden çıkarken o günün güzel geçmesini isteriz.  Fakat her zaman bu isteğimiz gerçekleşmez. “sen yaratıcısın, kendi dünyanı yaratırsın” dedikleri halde böyle bir sonucun ortaya çıkması şaşırtıcıdır.  Bu söz gerçekten doğru ise neden böyle bir sonuçla karşılaşıyoruz? 
Çünkü niyetimizde kalmak yerine bu niyeti nasıl gerçekleştireceğimize odaklanıyoruz.  Günümüzün keyifli geçmesi adına o gün mutluluğumuzu bozabilecek her ne varsa onu yok etmeye odaklanıyoruz.  Ve zihnimizden şu tarz düşünceler geçiyor; 
 “Ayşe ile konuşmayayım, keyfimi bozulabilir”, “ Bu toplantıya katılmamakta fayda var, sinirim bozulabilir” , “ Bu geziye, onlarla gitmeyeyim,  keyfimi bozulabilir”, “ En iyisi bu akşam ...da kalmayayım, keyfim kaçabilir”, “en iyisi bu programı seyretmeyeyim, tansiyonum çıkabilir”  
 Zihnimizden geçen bu  tarz düşüncelere itibar ettiğimizde insanlardan uzaklaşıyor, kendimizi sinema, tiyatro, seyahat etmek gibi ruhumuza iyi gelecek aktivitelerden mahrum bırakıyor,  dünyada neler olduğundan bir haber yaşamaya başlıyoruz.  Zamanla bu tarz aktivitelerin sayısı fazlalaşınca da çevremizle bağlantımızı koparıyoruz.  Bu da yaşam enerjimizi düşürüyor. 
Büyük hocalar  hep “çözümün içeride” olduğunu söylerler. İçeriye giden en doğru yolun ise zihne çalışmak olduğundan bahsederler. Biz ise bunun doğru olduğunu biliriz fakat bunu yapmayı nedense erteliyoruz.  Örneğin, bacağınız kırıldığında ne yaparsınız?
Hemen doktora gider, röntgen çektirir, bacağınızı alçıya aldırır. İyileşme süreci boyunca yediğiniz yemeklere dikkat eder, alkol vb gibi kullanmaz, sürekli sağlığınızı izleme halinde kalırsınız. Tıpkı kırılan bacağımız için aldığımız önlemler gibi güzel bir şeyler olsun diye sürekli negatife yönelen zihnimiz için de an evvel bir şeyler yapmayı düşünmeliyiz.  
Ben zihnime çalışırken nefes, meditasyon , inanç çalışması ( Theta Healing) ve The Work the work tekniğini kullanırım.  Gününüzün keyifli geçmesini isterseniz size de zihne çalışabileceğinizi en uygun tekniğini uygulamaya başlayın derim.  
 Her Daim Sevgi ve Işıkla
www.nefestr.com
Sibel.kavunoglu@gmail.com
Nefes ve Yaşam Koçu Sibel Kavunoğlu




2015-03-23
Hangi Spritüal Uygulama Etkili?
Zaman zaman “ Bu teknik işe yarıyor mu?”, “Çok sayıda uygulama denedim, olmadı” şeklinde sorular geliyor. Hemen bir şeylerin olup bitmesini istiyoruz. Sizi bilmiyorum ama benim için bireysel farkındalık kazanmak fiziksel rahatsızlığı olan bir kişinin ilaç içtikten sonra hemen ayağa kalkması şeklinde gerçekleşmiyor. Bu yüzden de kişisel gelişim tekniklerinden bir ya da birkaçını seçtikten sonra tıpkı dünya şampiyonu bir atletin şampiyon olduktan sonra çalışmalarına devam etmesi gibi sürekli o tekniği uygulamak gerekiyor. Belki de  “Hangi spritüal uygulama etkili? sorusu yerine önce “Bana Uygun Olan Spritüal Uygulama Hangisi?” sorusunu sormak,  bu sorunun yanıtını bulduğunuzda ise“benim bundan çıkarım ne olacak?” sorusuna yanıt bulmak daha mantıklı olabilir. Bu soruları yanıtlarken aşağıdaki başlıklara göz atmak faydalı olabilir; 
Bu başlıklardan en önemlisi; “Özgür İrade”. “Özgür İrade” yi ters köşeye yatıracak hiç bir teknik yok. “ Ben değişime hazırım, bu teknik söylendiği gibi gerçekten iyiyse bana da bir şeyler yapacaktır” şeklinde konuşmalar yapa durun. İçinize sinmedikçe yani özgür irade ikna olmadıkça o teknik uygulanmadan arşive kaldırılacaktır. “Özgür irade” reklama, promosyona inanmaz. “Özgür irade” motivasyonunuzun ne olduğu ile beslenir. Motivasyonunuz güçlü değilse dünyanın en mükemmel tekniği de olsa uygulamadığınız sürece etkili olmaz. Uygulama yapamıyorsanız motivasyonunuz kuvvetli değil demektir.  Belki de o sıralar motivasyonu güçlü olan farklı bir aktivite üzerinde çalışıyor olabilirsiniz!!! Örneğin; Sigara alışkanlığı. Sigara kontrol etmekle ilgilidir. Sigara içerek bir şeyleri daha rahat kontrol edebildiğimizi düşünürüz. Aynı servisi verecek başka bir şey bulduğumuzda sigarayı bırakmak kolaylaşır.
Bir diğer önemli konu, terapi aldığınız kişinin paylaştığı tekniği kendisinin uygulayıp uygulamamasıdır. Bu yüzden terapi alacağınız kişiyi araştırın, sorun soruşturun, yaşamı nasıl yaşadığına bakın, özgür iradeniz bu bilgiler olmadan o teknik için “geçer” not vermeyecektir.
Başka bir önemli konu ise kendimize karşı sabırlı olmaktır. Yılların alışkanlıkları aniden yok olmaz. Çünkü geçmişte onları var etmek için bir sürü inanç, düşünce, bakış akışı oluşturdunuz, hatta fiziksel ortamınızı dahi değiştirerek ilgili alışkanlık konusunda derinleştiniz. Bu da kendinize karşı sabırlı olmanız için çok güzel bir sebep. En derinlerden yukarı çıkmak bazı insanlar için daha fazla zaman gerektirebiliyor. 
Bilge kişilerin de hep söyledikleri gibi kişisel farkındalık kazanmak süreklilik istiyor ve bir bitiş çizgisi yok. Geçmişte her ne zaman “tamam oldu galiba” dediysem, bana gidilecek daha yolum olduğunu gösterildi. Sanrım işin sırrı  “gol” atmak yerine topu sürmenin keyifli olduğunu keşfetmekten geçiyor.
Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-03-16
Sevgi Yolu
Sevgi yoluna baş koyanlar şöyle derler;
“ Sevgi her şeyden daha değerlidir. ”,
 “ Biz sevgiden yapılmışız, Sevgi yapmak için buradayız”
Çoğumuz bu sözleri biliriz ve doğru olduklarına inanırız. Fakat yine de kardeşler, dostlar, milletler arasında kavga gürültü hiç eksilmez. Suikast girişimleri, öldürme, yargılama, suçlama, zarar verme olayları yüzyıllardır devam edip duruyor. Tüm bunların sevgi adına yapılan yanlış uygulamalardan kaynaklandığına inanıyorum. 
Bence sevginin peşinden koşarken seçtiğimiz yanlış uygulamalardan biri kendimizi feda ederek diğerlerine sevgi göstermek diğeri ise kendimizi daha çok severek sevgiyi öğrenmek. Sevgi uğruna kendimizi feda ettiğimiz de sevgiden çok çaresizliği deneyimliyoruz. Çünkü başkalarının hayatını yaşamaya başlıyoruz. Hayallerimizden vazgeçiyoruz. Bu durumu şöyle bir analiz ettiğimizde böyle bir sonucun tohumunun sevginin peşinde koşmak yerine sevgiyi garanti almak olduğu kolayca anlaşılır. 
Kişi böyle bir durumu fark ettiğinde yani kendini feda ederek sevgiyi yaratamayacağını anladığında ise neler oluyor? 
 Bu sefer de kendini düşünmeye odaklanıyor. Böyle bir tohumun sonucu ise hırs ve aç gözlülük çemberi oluyor. Bu çember içindeyken başına gelecekler ise çok net; Çevresinde hiç kimse kalmıyor. Çünkü sadece kendini düşünen bir kişi ile kimse birlikte olmak istemez.
 Birbirine zıt olan bu iki uygulamadan ağzı yanan kişi ne yapıyor?  Her şeyi oluruna bırakmayı seçiyor. Yapılacak bir şey yok diyerek “pes” ediyor. Bu sefer de “Hem kendini hem de diğerlerini var ederek sevgi yapmayı gerçekleştirmenin”çaresini arıyor. İnsanlarla olan ilişkilerinde kendini feda etmeden dostlarım, düşmanlarım, nötr hisler beslediklerim şeklinde ayrım yapmadan hepsine eşit davranarak sevgi yapmaya odaklanıyor. Sevginin dışarıda değil de içeride olup olmadığını öğrenmek adına zihin, beden ve ruhunu arındırarak içindeki sevginin ortaya çıkmasını bekliyor. Bunun için de öfke, kızgınlık, korku, çaresizlik, tereddüt, şüphe, üzüntü gibi halleri deneyimlediğinde bastırmak yerine bu duygularla zaman geçirmeyi tercih ediyor. Sigara, içki içerek ya da aşırı çalışmaya odaklanarak bu hisleri başından savmaya çalışmıyor. Çünkü kendine ve diğer insanlara ancak bu şekilde anlayış gösterebileceğine biliyor. Ve her seferinde kendine şunları hatırlatıyor;
 “ Hadi, şu an neler hissettiğine odaklan, bir çok insan da senin gibi bu duyguların pençesinde ve çok acı çekiyor, eğer bu duygularla birlikte olmayı başarabilirsen, diğer insanların neler çektiğini anlayabilir, hatta neden bu kadar zalim olduklarını keşfedebilirsin. Onlara karşı anlayış göstermek ve de daha fazla sevgi yapmak için bu duygularla birlikte olmaktan daha bilgece bir uygulama olabilir mi? Diğerlerine anlayış göstermek için geçerli nedeni ancak bu duygularla birlikte olduğunda  yaratabilirsin. Şimdiye kadar bu uygulamayı hiç uygulamadın. Belki aradığın cevapları bu uygulamayla keşfedebilirsin. Kim bilir!”
 Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-03-07
Birlik Bilinci Var mı?
Geçenlerde şöyle bir paylaşım aldım.
“yaşam koçluğu, birileri iş güç sahibi olsun, aylık düzenli ve yüksek bir gelir elde etsin diye post modern dönemin yarattığı bir bakıma uydurduğuyeni bir din hatta daha ileri gidersek yeni bir iş kapısıdır diye düşünmüşümdür hep...Yapması da öyle zor bir şey değil bu mesleğin... biraz budizmle ilgilenmek, biraz zen kitaplarına bakmak biraz freud'un bilinçaltını okuyup sonra sağda solda insanlara tanrılık etmek kadar kolay...”
Eskiden evrendeki bolluk felsefesini anlamak da güçlük çekerdim. Sonradan bu güçlüğün kapalı bir zihne sahip olmaktan kaynaklandığını keşfettim. Çoğu insanın bildiğinin aksine bu dünyada herkes için her şey var. Birlik bilinci de tıkır tıkır işliyor. Bir kere ne arzu ediyorsanız o gerçekleşiyor. Bu konuda öyle özgürsünüz ki kötü bir şey arzuladığınızda sizi uyaran polisler yok. Bu da bolluk havuzundaki her şeyin aynı değerde olduğunu gösteriyor. Hatta bazen garip şeyler olabiliyor. Örneğin, bugün kötü görünen bir şey yarın çok iyi görünebiliyor. Hatta birisine iyi gelen diğerine kötü gelebiliyor. Peki, bu farklılığın sebebi nedir? Kuantum mekaniğine göre farklılığın sebebi gözlemci. Gözlemci neyi görmek ister ise onu görüyor. Gözlemciye bir nevi sihirbaz da diyebiliriz. Sihirbazlardan birisi bir şeye ihtiyaç duysa, birlik bilinci aktive oluyor ve diğer sihirbazlar bu ihtiyacı karşılamak için harekete geçiyorlar. Parasını çoğaltmak isteyenler için yatırım uzmanları yetişiyor. İkinci hatta üçüncü eve sahibi olmak isteyenler için inşaat şirketleri kuruluyor. Kafayı yiyenler için ise akıl hastaneleri açılıyor, psikiyatristler yetişiyor. Birisine zarar vermek isterseniz katiller yetişiyor. Yaşamda desteğe ihtiyacı olanlar için mentorlar, ilerleyemeyen ya da yaşamında herhangi bir gelişme gösteremeyenler ve kendini kısır döngü içinde hissedenler için nefes ve yaşam koçları yetişiyor... Kısaca özgür iradeye karışan yok!
 Geçmişte bende kısır bir döngü içinde olduğumu fark ettiğimde çevremde enerji çalışmaları yapan, yoga, nefes gibi kişisel gelişim eğitimleri veren insanlar bitiverdi. İlk başlarda  “bunlara güvenmeli miyim?”, “bunlar nasıl mutlu olmamı sağlayabilirler ki” , bunların uzun soluklu eğitimleri dahi yok, öylesine bir kaç hafta eğitim alarak yıllardır çözemediğim şeyleri nasıl çözebilirler ki”  diyerek hepsini ret ettim. Ancak üç yıl sonra onları yaşamıma alabildim. Hepsi de çok başarılıydı, ihtiyacım olanın gerçekte ne olduğunu gösterdiler.
 Artık şundan o kadar çok eminim ki, neye ihtiyaç duyarsam bolluk havuzuna uyarı gidiyor. Birlik bilinci aracılığıyla ne gerekiyor ise o yaratılmaya başlanıyor. Sadece farkındalığımı biraz arttırıp, sabır göstermem kafi. Ve bu anlamda biz sihirbazlar, birbirimize görünmez bağlarla bağlıyız. Düşündüğümüzün aksine yalnız değiliz. Dışarıyı iyi ya da kötü diye kategorize eden şey egomuzdan başka hiç bir şey değil. Hatta çok istersek kötüyü iyiye yani ışığa çevirebilecek kadar usta simyacıları haline gelebiliyoruz. Ancak çok önemli bir şey var. İyiyi, kötüden, kötüyü iyiden ayırmak bizim sorumluluğumuzda.  Bu yüzden de arzuladığımız şeylerin hem kendimize hem de diğerlerine fiziksel, zihinsel, sözel olarak zarar vermeyecek şeyler olduğundan emin olmalıyız. Yoksa gerçekleşen şey hiç hoşumuza gitmeyebilir.
Her Daim Sevgi Ve Işıkla
www.nefestr.com
sibel.kavunoglu@gmail.com
.
 
Nefes ve Yaşam Koçu Sibel Kavunoğlu




2015-03-01
Hayatıma Sevgiyi Çekmek İstiyorum
Çoğu zaman birilerini hayatımıza kabul eder, birilerini de ret ederiz. Bu tarz bir yaklaşım, güvenli bir alan oluşturmanın, olmazsa olmazlarındandır. Fakat bir de yan etkisi vardır. Bu konuda aşırıya kaçıldığında ise zihin kapanır. Zihin kapanmaya başladığında kalpte kapanır. Kalbimizin kapandığını fark ettiğimizde ne yaparız?
Onu açmak için bir sürü enerji çalışması yapar, hacıya, hocaya gideriz. Hatta kalbimizin  açık olduğunu ispat etmek için bizi suiistimal eden bir dizi insanı sevmeye çalışırız. Fakat bir türlü olumlu sonuç alamayız. Gerçek sebebe yani kalbin kapanmasına sebep olan zihne çalışmak hiç aklımıza gelmez.
İsterseniz bu yazdıklarımın doğru olup olmadığını “ Açık bir zihnin yaşamında neler olmaz?” sorusunu yanıtlayarak analiz edelim.
1- Açık bir zihnin gündeminde “Benim evim, benim odam, benin gözüm, benim bedenim, benim işim, benim evim” tarzı konular yoktur. Açık bir zihin hiç bir şeyin kalıcı olmadığını bilir. “benim...” lere odaklandığında hayatın gerçeklerinden uzaklaşacağının farkındadır.
2- Açık bir zihin negatifte kalmaz. Bugün kötü giden bir şeyin yarın değişebileceğini ve hiç bir şeyin durup dururken kendiliğinden gerçekleşmediğini bilir. Yarın bu dünyadan gidecekmiş gibi yaşar.  
3- Hiç bir zaman tembel olmaz. İkinci şıkta bahsi geçen negatife odaklanmadığından “böyle olursa şöyle olur, şu olursa bu olur? “ tarzındaki projeleri çözümlemeye çalışarak sadece zihinde yaşamaya son verir, yaşamayı seçer.
4-  Çok hastalanmaz. Henüz var olmayan ya da bitmiş gitmiş konuları birazdan gerçekleşecekmiş gibi gündeminde tutarak kendisine hizmet etmeyecek hormonları harekete geçirmez. Sürekli salgılanan adrenalinin sağlığını bozacağını bilir.
5-  Yalnızlık çekmez. Açık zihnin her fikri, her düşünceyi, her insanı kabul ettiği için etrafında bir sürü dostu vardır.
6- Deneyimleri arasında çaresizlik yoktur. Bazı insanları, bazı fikirleri yok sayıp kendisini savunmasız bırakmaz. Açık zihin her insanın, her fikrin varlığını kabul ederek olayları gerçek yüzünü görür.
Yukarıdakilerden biri dahi sizde var ise kapalı bir zihne sahip olma yolundasınız demektir. Durum böyle olunca hayatınıza sevgiyi çekmek de zorlaşacaktır. Hacı ve hocalar bize sevgiyi veremezler. Eğer verebilseydiler hepimiz sevgiyi bulmuştuk. Sevgide kalmak kolay gibi gözükse de zordur. Ancak çok güçlü bir motivasyonunuz varsa kolaylaşabilir. Açık bir zihne sahip olmaya niyetlendiyseniz www.nefestr.com sitesinin  “ Sizin Köşeniz” başlığında yer alan “Sevgi Meditasyonu ( Toglen) “ deneyin. Fakat bir iki defa değil, uzun bir süre yapın. Bakalım Neler Olacak? Tabii bir de yukarıdaki altı maddeden daha fazlasını keşfetmek iyi olabilir.
Her Daim Sevgi ve ışıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-02-23
Meditasyon Gerçekten Bir Fırsat Mıdır?
Başınız sıkıştığında, depresyona girdiğinizde neler yaptığınızı, sürekli bir şeyler satın alarak yaşam gerekliliklerinin mi yoksa terapi ihtiyacının mı karşılandığını, sigara ve alkolün hayatınızı kolaylaştırıp kolaylaştırmadığını fark etmek nasıl olurdu?  Bence hiç de fena olmazdı. Bu tarz konuları fark edebilmek için konsantrasyon geliştirmek çok önemlidir. Hayatımızdaki yanlışlıkları fark ettikçe, onları yargılamadan izlemeye başladıkça çözüm üretmek daha da kolaylaşacaktır. İsterseniz hayatımızdaki bazı yanlışlıklara şöyle bir göz atalım;
 Kendimizi korumak, güvende hissetmek, eğlendirmek adına bir takım şeylere tutunuruz. Başlangıçta her şey güzeldir, sonrasında tutunduğumuz şeyler hayatımıza  hükmetmeye başlarlar. Gücümüzü kaybeder, çaresiz kalır, mutsuz oluruz. Hayatımıza hükmeden yabancı güçler forma soktuklarımız, söylev ve fikirlerimizle tutunduklarımız ve zihnimiz aracılığıyla tutunduklarımız olmak üzere üç grupta toplanırlar. 
Forma soktuklarımızın,hayatımızdaki etkileri şöyle olur; Örneğin, dürüst, çalışkan, başarılı, iyi bir kariyer sahibi olmak gibi özelliklere sahip olmak isteriz.  Bu özelliklere sahip olmayı istemekte herhangi bir kötülük yoktur. Bu özellikleri her türlü zaman ve şartta korumak istediğimizde sorun başlar. O kadar mükemmel dürüst oluruz ki hakkımız yendiğinde sesimizi çıkartmaz, başarılı olmak adına bizi suiistimal edenlere “eyvallah” der,  bazı hayallerimizden vazgeçeriz. Kendimize karşı dürüst, başarılı, çalışkan olmamış oluruz. Ve o çok arzuladığımız hedefimiz gerçekleşmez.
Söylev ve fikirlerimizle tutunduklarımızise şöyle gerçekleşir; Kadın hakları ya da belli bir politikayı destekler, sigara ve alkolün zararlı olduğu, karmanın koca bir yalan olduğu vb. gibi düşünceleri savunuruz. Bu tarz akımları öyle çok destekler ve savunuruz ki etrafa şiddet saçmaya başlarız. Halbuki her şey barış adına başlamıştır. Bu da barış ile şiddetin arasında ince bir çizginin olduğunun delilidir.
  “Aslında olay bir şeye inanmak ya da inanmamak değildir. Kendimizi iyi hissetmek için onları nasıl kullandığımızla ilgilidir”
Zihnimiz aracılığıyla tutunduklarımızagelince sürekli negatifte kalırsak pozitif halden uzak kalırız. Dışarıda bizi keyif almaktan alıkoyacak güçlerin olduğu görüşüne tutunmak daha kolay gelir. Kendimizi korumaya o kadar çok özen gösteririz ki sadece zihnin negatif halini deneyimleriz. Halbuki herkes tıpkı bizim gibi kendi derdi ile ilgilenir. Aslında bize en çok neyin iyi geldiğini anlamak için her iki tarafı da denemek gerekir.
Tabii ki meditasyon yapmaya başlar başlamaz yaşadığımız zorluklar hemen yok olmayacaktır. Fakat sürekli meditasyon yaparak zorluk ve sorunların üstesinden nasıl gelebileceğimizi öğreniriz. Korktuğumuzda, üzüldüğümüzde, sinirlendiğimizde sadece o anda kalarak yargılamadan olanları izler ve gerçekte nelerin olduğunu fark eder ve harekete geçeriz. Bu tıpkı bir kişinin elini yanan ocağa koyduğunda eli yanar yanmaz elini çekmesine benzeyecektir.
 Ben 2010 yılından beri meditasyon yapıyorum. Tabii ki, halen açık bir zihne sahip değilim. Deneyimlerim zihnim açıldıkça daha mutlu olduğumu gösteriyor. Şimdilik bu kadarla yetinip meditasyon yapmaya devam ediyorum.
 Belki de şu an zihninizden şu tarz düşünceler geçiyordur. “ Hım.. Sadece nefese odaklan, dur. Bir insan sadece nefese odaklanarak sorunlarını nasıl çözebilir ki! Çok saçma! Bazen öyle çaresiz kalıyorum ki sadece nefese odaklanarak bunlardan kurtulmak hiç de gerçekçi gelmiyor. Zaten sabah akşam meditasyona 20 dakika ayıracak vaktim yok!“ Evet bu düşüncelerin hepsi doğru gibi görünür. Meditasyon yapmak çok kolaydır. Herhangi bir üniversite derecesi, yüksek lisans, birkaç dil bilmek gerekmez ancak yapması bir o kadar da zordur. Fakat hayatınıza hükmeden yabancı güçleri yaşamınızdan çıkartmayı şiddetle arzuladığınızda bu süreç kolaylaşacaktır. 
 Her daim sevgi ve ışıkla
Sibel.kavunoglu@gmail.com
www.nefestr.com
  
Kaynak: “The Place You Scare” Pema Chödrön
Nefes ve Yaşam Koçu Sibel Kavunoğlu




2015-02-16
Geleceğiniz Ne Kadar Garanti Altında?
Yurt dışına çıktığım zamanlarda bir tam günümü kitapçıda geçiririm. Raflardan beğendiğim bir kaç kitabı alır, kitapçının içindeki kafede mis kokulu kahvemi içerek kitapları okumaya başlarım. En son gidişimde yeni keşfettiğim Budist hoca Chogyam Trungpa Rinpoche’nin kitaplarına göz atarken şimdiye kadar doğru olduğuna inandığım bir bilginin doğru olmadığını öğrendim. Trungpa Rinpoche, kitabında hedef odaklı olan insanların aydınlanamayacağından bahsediyordu. Doğruluğundan yüzde yüz emin olduğum bir konunun doğru olmadığını keşfetmek bayağı sarsıcı olmuştu. Halbuki hedef odaklı olmamla hep gurur duyardım. Aslında şimdiye kadar evrenin bu tür şakalarına alışmış olmam gerekirdi. Fakat sanırım evren bir müddet daha beni  şaşırtmaya devam edecekti. 
Evren bu konudaki kararlılığını İstanbul’a geri döndüğümde de sürdürdü. Çok sevdiğim bir dostumun facebook sayfasında “Şemsin 40 Kuralı “başlıklı paylaşımı dikkatimi çekti. Bu kuralları daha önce de birkaç defa okumuştum. Hepsi de çok faydalı kurallardı. Bir tarafım “üff 40 kural çok uzun” derken bir tarafım ”hadi tekrar oku” diyordu.  “Hadi tekrar oku” diyen sesi dinleyerek Şems’in 40 kuralını okumaya başladım.  20.kuralda ne yazıyordu dersiniz?
“20. Kural: Yolun ucunun nereye varacağını düşünmek beyhude bir çabadan ibarettir. Sen sadece atacağın ilk adımı düşünmekle yükümlüsün. Gerisi zaten kendiliğinden gelir.”
İkinci defa hedef odaklı olmama konusunda uyarılmıştım. Bu seferkisi Şems’ten gelmişti. Attığımız adımlar sonucun göstergesi ise sonucu dert etmeye ne gerek vardı ki! Şems ve Trungpa Rinpoche geleceğimizi garantiye almak için büyük projeler yapmak yerine şu andan itibaren kendimize, dostlarımıza ve diğerlerine faydalı olacak aktivitelerde bulunmanın, bize hizmet etmeyen endişe ve korkulara tutunmayı bırakmanın yapılabilecek en akıllıca şeyler olduğunu söylüyorlar. Kısaca ne ekersek onu biçiyoruz. Bu kadar net ve açık ise neden endişe ve korkularımızı bırakıp o anda neyi seçtiğimize odaklanamıyoruz? Neden gerçeklerden uzak yaşamayı seçiyoruz? Bu soruların yanıtını tamamen size bırakıyorum. Eminim çoğunuz, anda kalmanın ne kadar önemli olduğunu biliyor ve bu düşüncenin doğru olduğuna inanıyorsunuz. Ancak geleceğinizi garanti altına almak için anda kalmanın “ olmaz ise olmazlar” listesinin başında yer aldığını düşündüğünüz oldu mu? İşte bundan çok emin değilim. 
 "İleride neler olacak, geleceğimi nasıl garantiye alabilirim "şeklinde projeler üretmek yerine, şu an kendimizin ve herkesin hayrına olacak şekilde hangi adımı nasıl atabileceğimiz konusuna odaklandığımızda geleceğimizi garantili olarak garanti altına olmuş oluyoruz. Bunun doğruluğunu kontrol etmek isterseniz 5-10 dakika kadar tüm düşüncelerinizi bir kenara bırakıp şu ana kadar atmış olduğunuz bir kaç adımı analiz ederek ileride sizi neler beklediğine odaklanın. ( yani meditasyon yapın) Unutmayın Şems ve Trungpa hoca tüm bilgiler attığınız ilk adımda saklı! Diyorlar!!!
Her daim sevgi ve ışıkla
Sibel.kavunoglu@gmail.com
www.nefestr.com
Nefes ve Yaşam Koçu Sibel Kavunoğlu




2015-02-09
Aynı Hizmeti Başka Şekilde de Alabilirsiniz!
Bir önceki yazıma; “Bizi çok çokseven dostlarımız zaman zaman, “şu değersizlik duygunu dönüştürmen lazım, önce kendini düşün”şeklinde tavsiyelerde bulunurlar. Bu durumda biz ne yaparız? ……… “ şeklinde başlamış ve kişinin kendini düşünme tarzı ile ilgili bazı bilgileri paylaşmıştım. Bu sefer ki yazımda ise değersizlik duygusunun nasıl oluştuğuna dair görüşlerimi paylaşmak istiyorum. 
Eminim, her birinizin değersizlik duygusunu yok etmek için uyguladığı bir takım teknikler vardır.  Aranızda şimdiye kadar arzuladığı sonucu ulaşamamış olanlar varsa bence sorun uyguladığınız teknikten kaynaklanmıyor. Uyguladığınız teknik ne kadar güçlü olursa olsun önce özgür iradenin onayından geçmesi gerekiyor. Bir türlü değersizlik duygusundan kurtulamadıysanız bunun tek sebebi size hizmet ediyor olması. Nasıl mı? Hadi birlikte bu durumu analiz edelim; 
Sürekli ilgi ve alaka görmek isteriz. Zihnin algıda seçicilik mekanizması da bu isteğimize uygun olarak çalışmaya başlar. Ve bize en çok ilgi ve alaka gösterenlerin "acıların çocuğu " tarzını seçenler olduğunu gösterir. İlk başlarda zavallı havasına bürünmek hoşumuza gitmese de bu bilginin doğruluğunu kontrol etmek isteriz. Biraz yalan dolanın kimseye zararı olmaz diyerek bir kaç pilot uygulama yaparız. Ne kadar kırılgan ya da beceriksiz olduğumuzdan bahsederek diğerlerinin gözüne girmeye çalışırız. Bunun üzerine diğerleri de bize yardımcı olmak adına bir takım tavsiyelerde bulunurlar. Başarıya ulaştıkça bu teknikte daha da uzmanlaştığımızı fark ederiz. Aslında her şey alma verme dengesine uygun olarak gelişmektedir. Birileri almak ister, diğerleri de vermek.  Ancak bu tarz bir alma verme negatiflik üzerine kuruludur. 
Zamanla bu konuda uzmanlaşırız. Öyle bir an gelir ki oynadığımız oyuna kendimiz de inanmaya başlarız ki, işte o an  değersizlik duygusu bizimle birlikte demektir. Sonrasında ise şunlar olur. Kişi, kendisine olan güvenini yitirir, kendisini olduğu gibi ifade etmemeye başlar, ileride açmak için yatırım yapmak zorunda kalacağı o güzelim çakralar kapanır. Her şeyde olduğu gibi bu teknik de uzun süreli başarılı olmaz. Verdikleri tavsiyelere uymadığımızı fark eden diğerleri artık tavsiyede bulunmamaya başlarlar ve tekrar başa döneriz.  
Bu konuyla ilgili göz ardı edilen başka bir önemli konu da şudur. Kendisini değersiz hisseden bir kişi, diğerlerinin değerini bilemeyecek, sevgili dostlarına da karşı saygısızca davranacaktır. Sorumluluktan kaçmak adına diğerlerini suçlayacaktır.  Hak, adalet kavramlarını da yanlış yorumlayacaktır.  Ve birçok insanın canını yakıp, acı çekmesine sebep olacaktır. Bence bu kabul edilemez. Siz de benimle aynı fikirdeyseniz yani başkalarına ve kendinize zarar vermek istemiyorsanız değersizlik duygusunun size nasıl hizmet ettiğini keşfetmelisiniz. Unutmayın, her zaman aynı hizmeti verecek başka bir şey mutlaka bulunur.  
Her daim sevgi ve aşkla
Sibel.kavunoglu@gmail.com
www.nefestr.com
Nefes ve Yaşam Koçu Sibel Kavunoğlu




2015-02-03
Kendimizi Ne Kadar Düşünmeliyiz?
 Bizi çok çok seven dostlarımız zaman zaman, “şu değersizlik duygunu dönüştürmen lazım, önce kendini düşün” şeklinde tavsiyelerde bulunurlar. Bu durumda biz ne yaparız? Dostumuzun söylediklerini dikkate alırız. İnsanın kendisini düşünmesi yanlış değildir. Sadece bu yapılırken evrenin basit ama önemli bir gerçeğinin göz ardı edilmesi yanlıştır.
 Zaten şöyle bir geçmişe baktığımızda, kendimizi çokça düşündüğümüz anlar da en çok zararlı çıkanın biz olduğumuzu görürüz. İsterseniz bu durumu basit bir örnekle analiz edelim. Bir çiçek tohumu tek başına var olabilir mi? “Hayır” ,Tohumun çiçek haline gelebilmesi için önce bir insan ya da bir taşıyıcı tarafından toprağın içine bırakılması gerekir. Hatta güneşin yaşam veren enerjisine, yağmurun besleyen, coşturan enerjisine ihtiyacı vardır. Bunlardan herhangi birisi olmadığında çiçek var olamayacaktır. Peki, şu bizim çiçek, bu gerçeği yok sayarak “ Ben çok güzelim ve kendi çabamla bu hale geldim ” şeklinde ısrarcı olursa ne olur? Kendisini büyük bir illüzyonun içinde bulur. 
İşte, tıpkı çiçek tohumunda olduğu gibi sahip olduğumuz her şeyde diğerlerinin parmağı vardır. Örneğin, “ben çok dürüst bir insanım” diyen bir insanın,  dürüst olduğunu ispatlayabilmesi için başkalarına ihtiyacı vardır.  Ya da “ ben çok iyi bir terziyim” diyen bir kişi,terzilik mesleğini öğreten hocası, kumaş, dikiş makinası, ütü, iğne, iplik vediğer tüm gereçleri üreten insanlar, sipariş veren insanlar var olmadıkça ustalığını gösteremeyecektir.
İyi ya da kötü insan olmak ya da herhangi bir konuda uzman olmak istiyorsak her zaman birilerine ihtiyacımız olacak. Bu yüzden de “sadece kendimizi düşünmek” akıllıca bir seçim değildir. O çok sevdiğimiz “Ben” in var olabilmesi için her zaman birilerine ihtiyaç olacaktır. Ağzımızda sürekli sakız yaptığımız “birlik “ biz  istesek de istemesek de var olmaya devam edecektir. Ne zaman kendimizi diğerlerine göre daha çok düşündüğümüzde bu gerçeği göz ardı etmiş oluruz. 
 Zaten var olan bir şeyi yaratmak için bu kadar çok karmaşaya, enerji harcamaya ya da büyük laflar etmeye ne gerek var?
 Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2015-01-26
Gerçeğimizi İnandığımız Şeyler Oluşturuyor!
Buz gibi soğuk bir su, bazıları için şifa  kaynağı olduğu halde bazıları için boğaz enfeksiyonu sebebi olabilir. Ya da başka bir örnekte, herhangi bir tahta parçasını insanların gölgesinde oturarak huzur bulduğu meşe ağacının bir parçası olarak düşündüğünüzde kutsal bir nesne olarak algılayabilirsiniz. Ya da bu masalsı açıklamaları bir kenara bırakarak tahta parçasını son zamanlarda sizi çok kızdırmış olan komşunuzun kafasına atabilirsiniz. Peki, bu durumda bu tahta parçasını tanımlamak isterseniz, huzuru hatırlatan kutsal bir obje olarak mı yoksa bir silah olarak mı? Tanımlarsınız? Bu sorunun yanıtı, objeyi algılayan kişinin bilincine göre değişecektir. Benzer örnekleri çoğalttığımızda sonuç hep aynı olacaktır.
Yaşamda gördüğümüz, deneyimlediğimiz, hissettiğimiz her şey onlara yüklediğimiz anlamlar ölçüsünde var olur ya da yok olurlar. Halbuki varoluşun ilk sebebi sevgidir, ışıktır. Fakat çoğu zaman bu gerçeği göz ardı ederiz. İlk sebep nedir? derseniz, onu her ne şekilde tanımlıyorsanız Kaynak, Yaratıcı, Tanrı, Allah, Güç, kısaca ışıktır derim.  Aslında her birimizin varoluş sebebi sevgidir. Yoksa sürekli altını ıslatıp, geceleri zırt pırt uyanan, kendi başına yemeğini dahi yiyemeyen, belli bir yaşa kadar  birilerinin bakımına ihtiyacı olan çocukları dünyaya kim getirmek ister ki!
 Peki, o zaman kafamız neden karışıyor,  neden ilk sebebin sevgi olduğunu unutuyoruz? Çünkü odaklandığımız şeylere yani dikkatimizi verdiğimiz şeyleri seçerken özen göstermiyoruz. Örneğin sabah evden çıkarken o günün keyifli geçmesini istiyoruz. Sonra ne oluyor? Hoşumuza gitmeyen şeyler oluyor. Çünkü o günü keyifli geçirmemizi engelleyecek her türlü negatifi yok etmek için bir sürü zaman harcıyoruz. Bu da bizi keyif almaktan uzaklaştırıyor. Bu yüzden de konsantrasyon geliştirmek çok önemlidir.  Konsantrasyon bizi evrene daha faydalı, sevgili, şefkat dolu bir birey olmamıza yardımcı olur.  Bu tarz bir konsantrasyonda meditasyon yaparak geliştirilebilir.
 
Her daim sevgi ve ışıkla
www.nefestr.com
sibel.kavunoglu@gmail.com
 
Nefes ve Yaşam Koçu Sibel Kavunoğlu




2015-01-18
Acının Üstünü Örtmek İçin Ne Yaparsınız?
Bazen hoşumuza gitmeyen şeyler olur. Örneğin; birileri hakkımızda ileri, geri konuşur, asılsız şeyler konuşur, arzuladığımız bazı şeyler gerçekleşmez, ya da birisi terk eder gibi, gibi, gibi. Böylesi can sıkıcı durumlar olduğunda neler yaparsınız ? İsterseniz ben bazılarını hatırlayım;
Bu listedekilerin ortak bir özelliği vardır. Hepsi de yaşadığımız acıların üstünü örtmek için kullandığımız uygulamalardır. Budist hoca Pema Chödron bu tür aktiviteleri bebek bakıcısı gibi görür ki bence çok doğru.
Yukarıdaki bebek bakıcısı tarzı aktivitelerden hangisi sizin tarzınız bilmiyorum ama benimkisi “Gündemi değiştirip, farklı aktivite ve konulara odaklanıp, yoğun çalışır “ olan. Aslında bu cümleyi şu şekilde değiştirirsem daha doğru olacak, “ Gündemi değiştirir, farklı aktive ve konulara saldırır”  Bazen kendimi mücadele içindeyken yakalarım. Neyse ki şu aralar şanslıyım, en geç bir haftada hatta bazen bir gün ya da bir iki saat içinde bu tür anlarımı fark edebiliyorum. Fark eder etmez de, zihnim üzerine çalışmaya başlıyorum.Yaptığım çalışmanın ismi “Duygu Farkındalığı” yani bir tür meditasyon. Bu konuda daha fazla bilgi almak isteyenler geçtiğimiz aylarda yazdığım “Duygu Farkındalığı” başlıklı yazımı okuyabilir.  Fakat yine de bu konudan biraz bahsetmek istiyorum.
Kendimizi bir mücadele içindeyken yakaladığımızda ya da stresli bir durumla karşı karşıya kaldığımızda hemen bebek bakıcısına yönelmek yerine, bir şeylere tutunmadan o anki hislerimizle baş başa kalıp gerçekte nelerin olduğunu anlamaya odaklanabiliriz. Benzer olaylar gerçekleştiğinde onları izlemeyi seçtiğimiz sürece acının gerçek sebebini öğreniriz ve zamanla bebek bakıcısına ihtiyacımız kalmaz. Aslında kötü olarak nitelendirdiklerimizin sadece bir düşüncenin ürünüdür. Düşünceler her zaman gelip giderler.. Ve hepsi de her zaman gerçek olmayabilir...
Bunun için de meditasyona olan bakış açımızı değiştirmekte fayda vardır. Meditasyon tekniğine sadece bir  oturma eylemi olarak bakarsak bu tekniği yaşamımıza almak kolay olmaz. Aksine meditasyonu, hayatımızda olanlara, aşina olma, kendimizi tanıma, çevremizdekilere daha faydalı olma fırsatını sunabilen bir teknik olarak bakarsak meditasyonu yaşamımıza almak kolaylaşır.
Her daim Sevgi ve Işıkla
www.nefestr.com
sibel.kavunoglu@gmail.com
http://www.milliyet.com.tr/duygu-farkindaligi--i-pembenar-yazardetay-guzellik-1819046/
http://www.milliyet.com.tr/duygu-farkindaligi---ii-pembenar-yazardetay-guzellik-1822647/
Nefes ve Yaşam Koçu Sibel Kavunoğlu




2015-01-12
Başkalarını Ne Kadar Düşünüyorsunuz?
Bazı şartlar öne sürerek başkalarına yardım eli uzattığımızda onları tam olarak düşünmemiş oluruz. Örneğin, “Bunu böyle yaparsan çok iyi olur, çünkü ben denedim ve……olmuştu. Söylediğin gibi yaparsan şöyle olur. Bence en iyisi benim söylediğim gibi yapmak“ şeklinde konuşmalar yaparız. Karşı taraftan destekleyici bir yanıt gelmediğinde ise “galiba sen beni anlamadın, aslında şunu demek istemiştim “ ya da “seninle uğraşamayacağım, nasıl istiyorsan öyle yap” şeklinde yanıt veririz. Bu da kızgınlık, öfke, diğerleri hakkında ileri geri konuşma gibi negatif sonuçlar doğurur. Bu tür yaklaşımlar başkalarına yardım etmekten çok onlara baskı uygulamakla ilgilidir. Tabii bir de  başkalarını düşündüğünü söylediği halde kendini düşünen o çok sevmediğimiz insanlar gibi davranmış oluruz. Belki de bizi en çok mutsuz eden bu olur. Çünkü en derinden gerçekten insanlara yardım etmek ve onların iyiliğini düşünmek isteriz. Sadece kendimizi düşündüğümüz sürece bu isteğimiz gerçekleşemeyecektir. Geri planda saklı kalmış bir ajandayla teklif edilen yardım negatif sonuçlar doğurur. Herkesin bildiği gibi negatif sonucun kişinin ne kendisine ne de başkalarına faydası olmuştur. 
Salt başkalarını düşündüğümüz de mutlu oluruz. Örneğin; kimsesizler yurduna ziyarete gittiğinizde çocukların ihtiyaçları neyse onları beraberinizde getirirsiniz. Yani çocukların ihtiyaçları kışlık bot ise evde kullanmadığınız sandaletleri getirmezsiniz. Tabii ki ziyarete giderken yanınıza ekstradan şeker, çikolata alırsınız ancak size söylenen ihtiyaç listesinden de vazgeçmezsiniz. Gün sonunda oradan ayrılırken sizi mutluluk veren bir tatmin duygusu hakim olur. Size mutluluk veren sadece başkalarını düşünerek hareket etmiş olmanızdır.  
Mevlana, Yunus Emre vb gibi sevginin peşinden koşan eski kadim bilgeler de kendilerinden çok başkalarını düşünmüşlerdir. Bu yüzden de şu an burada olmadıkları halde her zaman kalbimizin bir köşesinde yaşarlar. Siz de insanların kalbinde bir yer edinmek istiyorsanız kendinizden çok başkalarını düşünüp düşünmediğinizi arada bir kontrol edin derim. 
Her Daim sevgi ve Işıkla
Sibel.kavunoglu@gmail.com
www.nefestr.com
Nefes ve Yaşam Koçu Sibel Kavunoğlu




2015-01-05
Hiç Bir Şey Hayal Ettiğimiz Gibi Gerçekleşmez
Ben de geçmişte “ne yaparsam yapayım yeterli olmuyor” bakış açısı ile bütünleşmiştim. Bir başarının tadını çıkartmadan bir diğerine yelken açıyordum. Dur durak bilmeden bir şeyler yapmak beni öfkeli ve huzursuz yapmıştı. Bunun üzerine başarının peşinde koşmayı bıraktım. Fakat bu da benim depresyona girmeme sebep olmuştu. Neyse ki yaptığım ruhsal çalışmalar sayesinde sıkı sıkıya tutunduğum bakış acılarının bende acıya sebep olduğunu, bu acıyı çekmek zorunda olmadığımı yani her zaman farklı seçeneklerimin olabileceğini, her şeye rağmen bu dünyada güzel şeylerin olduğunu anladım. Artık hayat, deneyimlerim, çevrem daha farklı görünmeye başlamıştı. Örneğin; Çok cesaretli olmadığıma düşündüğüm halde doğru dürüst yolun olmadığı, çok az insanın yaşadığı yerlere tek başıma dolaşmaya gittim ve bundan çok keyif aldığımı fark ettim. Zihnime düşen endişe ve korkulara kulak asmamak bana çok iyi gelmişti. Bildiklerimin ötesinde bir şey vardı ki işte o “ Hiç bir şeyin hayal ettiğim gibi gerçekleşmeyeceğiydi”. Endişe ve korkularıma kulak asmadıkça negatif hayallerin peşinde koşmayı bırakmıştım. Ne mutlu bana ki artık beni geliştiren, büyüten şeyler oluyordu”
Geçmişi hatırladıkça bakış açımı geliştirmenin, genişletmenin ne kadar önemli olduğunu fark ediyorum. Gerektiğinde acı ve korkuyla yüzleşmeyi seçiyorum. Sürekli olarak güvenli bir alanda olamayacağımı bilmek her şeyi kolayca oluruna bırakmamı sağlıyor. Biliyorum ki bazı kitaplar da yazılanlar çok doğru, güzel şeyler yaratmak için risk almak gerekiyor. Kabul edemediğim her adım beni farklı bir boyuta taşıyor. Belki de yaşamıma giren insanlar kah kuyumu kazarak, kah düzmece şeyler kurgulayarak beni hayallerimle buluşturuyorlar. Beni hayallerimle buluşturacak kadar cömert oldukları için onlara çok teşekkür ediyorum.
Evet artık çok iyi biliyorum, hiç bir şey geçmişte hayal ettiğim gibi sonuçlanmayacak...daha güzel şeyler olacak.. Çünkü bana hizmet etmeyen bakış açılarıma tutunmayı bırakmayı seçiyorum...
Her daim sevgi ve ışıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2014-12-28
Yeni Yılda Sizi Neler Bekliyor?
Her yeni yıl geldiğinde artık bir şeylerin değişmesini, dönüşmesini isteriz. Ocak, şubat derken mart ayı gelir, bir de bakmışsınız aynı tas aynı hamam. İçinizden bir ses “Bu yılda böyle geçecek ” der ve yaşamınıza devam edersiniz. Böylesi bir rutinden kurtulmak isteyenler için uygulaması çok kolay bir proje önermek istiyorum. Bu projenin adı “2015 yılı için hedef belirleme projesi”. Bu proje sayesinde hayallerinizin nasıl gerçekleştiğini izleyebilirsiniz. Çünkü “Hayaller size rağmen gerçekleşirler” 
Ben bu projeye 2006 yılında dahil oldum. 2006 yılında gerçekleşmesini istediğim hedef sayısı125 adetti. Hedef odaklı bir yapım olduğundan önceleri bu 125 hedef ile yüzleşmek keyifli olmamıştı. Fakat hedefler birer birer gerçekleşmeye başladığında proje farklı bir boyuta geçti. Ve çok keyif almaya başladım.
Hedef belirleme projesinin bir sürü faydası var. Bir kere başkalarının sizin için belirledikleri hedeflerden çok kendi hedeflerinize odaklanma fırsatını buluyorsunuz. Özellikle kendi adına karar veremeyen başkalarının fikirlerine dayanarak yaşamını sürdürenler için gerçekten büyük bir fırsat olabilir! Bu projenin başka bir faydası da hedeflerinizle ilgili ne kadar alçak gönüllü ya da agresif olduğunuzu farkına varmanızdır. Bence bu çok önemli bir konu. Çünkü bu şekilde sınırlarınızı ve gerçek gücünüzü fark edebilir, hedeflerinizle aranızdaki  bağlantıyı daha da kuvvetlendirebilirsiniz. Çünkü hedeflerin hakkında konuşmak ile onları hayata geçirmek birbirinden çok farklı şeyler. Hakkında konuşmak sürekli hayaller içinde yaşamak yani tembelleşmek, hayata geçirmek ise feragat etmek, kararlılık ve kendini daha çok tanımak  ve ilerlemek anlamına geliyor. Seçim sizin.
Aranızda bu çalışmayı yapmak isteyenler var ise ne kadar saçma gözükürse gözüksün gerçekleşmesini istediği her şeyi yazsın. Kısaca uçsun, kaçsın. Hatta heyecanı daha da arttırmak isterseniz her hedefin yanına bir kategori hanesi ekleyin. Bu kategori hanesine de hedef gerçekleştiğinde yaşamınızda yaratacakları ile ilgili olsun. Örneğin; o sene seyahat etmeyi düşündüğüm ülkelerin kategorisi “neşe, coşku” olabilir ki bu da niyetiniz ile hedefinizi birbirine sıkı sıkıya bağlayacaktır.
Benim 2007 yılında 95, 2008 yılında 50, 2009 yılında 25, 2010 yılında 21, 2011 yılında 33, 2012 yılında 25, 2013 yılında ise 21 adet, 2014 yılında 16 adet hedefim vardı. Hedeflerimin arasındaki bir tanesi vardı ki listeye giriş tarihinden 4 yıl sonra gerçekleşti. Artık hiçbir hedefimle ilgili umutsuzluğa kapılmıyorum. Biliyorum ki, bana ait olan tüm hedefler günün birinde gerçekleşecek.
 
Her Daim Sevgi ve Işıkla
sibel.kavunoglu@gmail.com
www.nefestr.com
Nefes ve Yaşam Koçu Sibel Kavunoğlu




2014-12-22
Değişik Bir Yeni Yıl Mesajı...
Diyelim ki bir kişi sizin için “ Ne kadar akıllıca davrandın” dedi. Bu söze odaklandığınızda neler olur? 
Kendinizi daha iyi hisseder. Odaklanmaya devam ettiğiniz sürece mutluluğunuz daha da artar. Hatta bu sözcüğü kendi mantranız haline getirebilir. Belki de günde birkaç yüz defa “Ne kadar akıllısın”, ne kadar akıllısın”, ne kadar akıllısın” diyerek, günün birinde dünyanın en mutlu insanı haline gelebilirsiniz! Tabii ki gerçek de böyle olmayacaktır. Çünkü sizi mutlu eden sözcük grubu değildir, ona yüklediğiniz anlamdır. Ve bu anlam zihinden gelmektedir. Aslında buradaki suçlu zihin de değildir.  Asıl suçlu bir türlü bırakamadığımız, sürekli tutunduğumuz cahilce görüşlerdir. İsterseniz şimdi de "Sen iyi değilsin" sözcüğünü irdeleyelim. “Sen iyi değilsin” sözcüğü hemen bizi mutsuz eder.  “değil” sözcüğünü çıkarttığımızda ise sözcük grubu “sen iyisin” haline gelir, bu sefer de kendimizi daha mutlu hissederiz.  Tek bir “değil” sözcüğünün duygularımız üzerindeki etkisi gerçekten enteresandır. Bu “değil” sözcüğüne takılarak kendini içki, sigara, tv vb gibi kendinden uzaklaştıran bir sürü insan vardır. Bence hiçbirimiz böyle bir deneyimi hak etmiyoruz. Bu yüzden yeni yılda sizi sözcükler ve onlara verdiğimiz anlamlar üzerine odaklanmaya yani meditasyon yapmaya davet ediyorum. Kendini sözcüklerin yarattığı dengesizlikten sakınmak isteyenler 2015 yılı hedef listesine yaşamındaki zıtlık çiftlerini araştırmayı ekleyebilir. Ben ekledim, hatta çalışmaya başladım bile...Nasıl mı başladım? Sekiz dünyevi dharmanın ağına düştüğümde aşağıdaki soruları kullanıyorum.
Biri beni suçladığında nasıl bir tepki veriyorum?
Biri beni övdüğünde nasıl davranıyorum?
Bir şeyi kaybettiğimde nasıl tepki gösteriyorum?
Zevk ya da acı duyguları hissettiğimde neden benim ya da başkasının hatalı olması gerekiyor?
"Sözcüklerin hayatımda yarattıklarını fark etme, rahatlamama ve mutlu olmama sebep olacak ise ben bu uygulamayı varım" diyorum. Çünkü biliyorum ki bu 8 dünyevi dharma konusunu anlamaya başladığımda beni yoldan çıkaran şeyler eski önemini yitirecek. Acımı iyice tanıdığımda koşmayı bırakabilir, zevk aldığım şeyleri fark ettiğimde tutunmaya son verebilirim. Durum böyle olunca içimdeki güzel şeyler daha görünür hale gelecektir. Bunun hem bana, hem çevreme hem de tüm dünyaya faydası dokunur. Bence yeni yıl için bundan daha iyi bir hedef olamaz.
Güzel bir yeni yıl geçirmenizi dilerim
Her daim sevgi ve Işıkla
www.nefestr.com
sibel.kavunoglu@gmail.com
 Kaynak: Lama Zopa Rinpoche. “How To Practice Dharma: Teachings on the Eight Worldly Dharmas.” 
Nefes ve Yaşam Koçu Sibel Kavunoğlu




2014-12-15
Gerçek Patron Kim?
İnsanlığa faydalı olacaklar ile zarar vereceklerin tasarlanmasında zihnin imgeleme gücünün rolü büyüktür. İmgeleme gücünün genelde hangi tür tasarımlarda aktif olacağı ise zihnin en çok odaklandığı temalar belirler. Başka bir deyişle, zihin en çok neye odaklanır ise onu deneyimleriz. Zihnin, şimdiye kadar  odaklanılan şeyleri izleyerek“ bak güzelim, şu aralar odaklandığın şeyler senin hayatını çıkmaza götürecek, dikkat et” ya da “şu sıralar muhteşemsin, evrene bir sürü faydalı şeyler yaptın, aferin” tarzında raporlama yaptığı görülmemiştir. Zihin, tıpkı lambanın cini gibidir. Neye odaklanırsak onu gerçekleştirir. Bu da hayatımızın gerçek patronun kim olduğunu net bir şekilde gösterir ki bu gerçek patronda bizden başkası değildir. 
    Diyelim ki bu sabah kalktığınızda gününüzün güzel geçmesini çok istediniz ve bu niyetle evden ayrıldınız. Zihniniz bu isteğinizden hemen haberdar olacak ve bu isteğinizi gerçekleştirmek için gününüzün güzel geçmesini sağlayacaklar ile engelleyeceklerin listesine  dikkatinize getirecektir. Negatif şeylere tutunma alışkanlığı olanların çoğunlukla günlerin güzel geçmesini engelleyecek olanlara  odaklanacağını söylemek için falcı olmak gerekmez. Güzel bir sonucu garantilemek için dahi olsa, negatife odaklanmak her zaman negatif sonuç doğurur. Bu süreci de tıpkı arkadaşınızla BMW marka araba hakkında kısa bir konuşma yaptıktan sonra gözünüzün sürekli BMW marka araçlara çekilmesine benzetebilirsiniz. Bu yüzden bazı dış güçleri suçlamak yerine gün içinde nelere odaklandığımızı bulmak bizim için en hayırlısı olacaktır.
     Çoğu zaman güzel bir şeylerin gerçekleşmesini istesek de arzu etmediğimiz şeyler gerçekleşir. Bu da gerçek patronun işini doğru yapmamasından kaynaklanır. Odaklandığımız, tutunduğumuz şeyleri seçme hakkı bize verilmiştir. Yaşamda acı veren deneyimlerimiz varsa bunun sorumluluğu bize aittir. Acı veren deneyimleri yok etmek için de geçmişte gerçekleşmiş olan kötü şeylerin olmaması için elinden geleni yapanların ya da  arzularının gerçekleşmesine engelleyecek olanlara savaş açanların başarılı olduğu görülmemiştir. Aranızda bunu gerçekleştirenler var ise lütfen parmak kaldırsın..  
    Bundan sonrası için başınıza daha güzel şeylerin gelmesini istiyorsanız güzel şeylere odaklanmalı, bunu yaparken de etik olmaya özen göstermelisin.  İşte o zaman başarı kaçınılmaz olacaktır. Bu yüzden de hadi gelin, iyi bir patron olun ve zihnin odaklanma gücünü geliştirmeye niyet edin. Fakat bu sadece niyet etmekle kalmasın uygulamaya da başlayın. Uygulama için ise bedeniniz ne kadar acı çekecek olsa da, zihniniz size ne kadar enteresan düşünceler sunsa da, çok güzel bir dizinin en önemli sahnesini kaçıracak olsanız da ya da o an uyumak daha keyifli görünse de odaklanma kasınızı geliştirmek için her gün 20 dakika nefesinize odaklanarak konsantrasyon geliştirin. Yaşamınızda hoşunuza gitmeyen şeyleri değiştirmenin yolu burada geçiyor!  
 
Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2014-12-09
Beni Neler Mutlu Eder?
Hayatta bir çok zorlu deneyimin üstesinden  gelebilsek de sıra “Beni Neler Mutlu Eder? “ sorusunu yanıtlamaya geldiğinde zorlanırız.  Sizce, insanlar “ Beni Neler Mutlu Eder?” sorusuna yanıt vermekte neden bu kadar çok zorlanırlar. Hatta “Beni Neler mutlu eder? “ şeklindeki basit bir soruya yanıt bulunabilmesi için meditasyon, koçluk gibi bir sürü sistemler yaratılmıştır.
         Evet, gerçekten de “Beni Neler Mutlu Eder?” sorusunun zorluğu, “evet “ ya da “hayır” şeklinde kolayca  yanıtlanamamasından değil,  verilecek yanıtın başımıza bir sürü iş açacak olmasından kaynaklanır.  Çünkü “Beni Neler Mutlu Eder?” sorusuna yanıt vermeye başladığımızda “DEĞİŞİM”  kaçınılmaz olacaktır.
Değişim, en korkulu rüyalarımızdan biridir. Çünkü, yıllarca iğne oyası gibi ince ince yapılandırdığımız yaşam kulesinin kağıttan yapılmış olduğunu fark etmemizi sağlar. Bu gerçekle yüzleşmek her yiğidin harcı değildir. Sahip olduklarımıza tutunmak, onları bir türlü bırakmamak daha kolay gelir. Hatta sahip olduklarımıza o kadar çok sahip çıkarız ki etik olmayan davranışlarda bulunmayı bile seçmiş olabiliriz. Bu da başkalarının acı çekmesi anlamına gelir ki, gerçek mutluluk başkalarının acı çekmemesini istemekten geçer. Aslında en derinden böyle bir tanımdan haberimiz vardır. Sadece sahip olduklarımıza tutunmak adına seçtiğimiz korkunç adımlarla yüzleşmek istemeyiz.
      İnsanın kendi kendisini düşünmesi kötü bir şey değildir. Sadece bunu bilgece yapmanın yolları araştırılmalıdır. Mesela kişi hayat yolunda dürüst adımlar atarak ilerlemeyi seçtiğinde sonuç her zaman güzel olacaktır. Bu şekilde kişisinin hem kendisi hem de etrafındaki insanlar bu güzel sonuçtan faydalanacaklardır. Belki de artık  “Beni Neler Mutlu Eder?” sorusunu sormaya gerek kalmayacaktır.
Her Daim Sevgi ve Işıkla
www.nefestr.com
sibel.kavunoglu@gmail.com
 
Nefes ve Yaşam Koçu Sibel Kavunoğlu




2014-12-02
"Zarar Vermemek" Projesini Kim Desteklemek İster?
 
Tarihte bir çok değerli insan dünyaya barışı getirmeye çalıştı. Anlaşılan barış denilen şey, öyle bir ya da iki kişinin isteği ile olabilecek bir şey değil. Ben diyorum ki barışı, hep birlikte “ zarar vermemek” konusuna odaklanarak yaratabiliriz. Geçmişte kadim bilgiler ve dini felsefeler sürekli zarar vermemenin kutsallığından bahsettiler. Hatta kendimize ve başkalarına zarar vermemeyi öğrenme ve saldırmamanın iyileştirici gücü hakkında Budist bir öğreti bile var.
 
Başkalarına zarar vermemek, kişinin kendisine zarar vermemesi ile başlıyor. Ben kişinin kendisine zarar vermemesini iğne oyası yapmaya benzetiyorum. Bildiğiniz gibi iğne oyası uzmanlık, kararlılık ve sabırlı olmayı gerektirir. İşte zarar vermemek de aynı şekilde “zarar vermemek” konusunda bilgili olmayı, kararlılığı ve sabrı gerektiriyor. Şimdi kişinin kendisini geliştirmesinin neden iğne oyasını işlemeye benzettiğimi açıklamak istiyorum.
 
Zarar vermemek, dediğimizde akla gelen ilk şey “şiddet uygulamamak” olur.   Dövme, öldürme gibi fiziksel saldırılar ve başkalarının eşyasını çalmayı şiddet uygulamalarına örnektir. Bir de zihin ve ifade ürünü olan şiddet uygulamaları vardır. Genelde bu tarz uygulamaların farkında olmayız. Başkaları  hakkında dedikodu yapmak, kötü sözler söylemek, boş konuşmak, kötü düşünmek bu gruba girer. Örneğin boş konuşmanın kimseye zararı olmayacağı düşünülür. Ancak bu yanlıştır. Boş konuştuğumuz sürece kendimizi geliştiremeyiz. Cahil kalırız. Burada bahsettiğim cahilliğin üniversite okumak, yüksek lisans yapmakla ilgisi yoktur. Işık dolu adımlar atmayı becerememekle ilgisi vardır. Ayrıca kendimizi geliştiremediğimiz de yaşam sıkıcı hale gelir. Yaşam sıkıcı olduğunda da tek bir şey olacaktır. O da mutsuzluk! Mutsuz insanların geçmişte ne kendisine ne de başkasına faydası dokunmuştur.
 
Düşünce ve inançlarımızla da başkalarına zarar veririz. Nasıl mı? Örneğin, bir kişi kötü bir şey yaptığında, onu ileride yapabileceklerinden bağımsız kötü olarak ilan ederiz.Yani onun ileride değişme ve dönüşme potansiyelini yok sayarak ona zarar vermiş oluruz. Bunu kendimize de yaparız. Geçmişte yaptığımız kötü şeylerin kalıcı olduğuna inanır, hatta “ artık bu saatten sonra olmaz” deriz. Halbuki herkesin yaptığı yanlışı fark etme ve onarma hakkı vardır.
 
Bir diğer zihinsel zarar örneği ise, kendimizi takdir etmemektir. Kendimizi takdir etmediğimizde sürekli bir şeyler yapma eğilimi içinde oluruz. Sürekli yapma halinde olunca da bazı hareket ve davranışların bağımlısı haline geliriz. Bağımlılıklarımız olduğu sürece korku ve endişelerin hayatımızda kapladıkları alan fazlalaşır. Takdir konusu ile ilgili başka bir önemli nokta ise; kendimizi takdir etmediğimizde bu boşluğun başkaları tarafından doldurulmasını isteriz. Başkaları bu görevi gerçekleştirmediğinde ise bol bol kızarız. Halbuki başkalarının atadığımız bu görevden haberleri bile yoktur. Kızgınlık iyileştirilmesi zor bir hastalıktır, hem bize hem de başkalarına zarar verir.  
 
Üzerinde çok konuşulmayan farklı bir zarar verme türü de zihnimizden geçen kötü düşüncelerin çevremizdeki insanları etkilemesidir. Örneğin kendimizi çok mutlu hissettiğimiz bir gün bir cafe ya da bir markete gireriz. Zihnimizden olumsuz bir şey geçmediği halde kendimizi kötü hissetmeye başlarız. İşte bu tür anlara diğer insanların zihinlerinden geçen kötü düşünceler sebep olmaktadır. İstemeden de olsa düşüncelerimizle diğer insanları etkileriz. Aslında “Hiç birimiz masum değiliz”
 
Son olarak, herkesin bir şekilde maruz kaldığı bir zarar türünden bahsetmek istiyorum. Başkalarına yardım etmeyi, destek olmayı çok severiz. Öyle ki destek vermek adına insanların bize karşı saygısızca davranışlarını görmezden geliriz. İşte bu kendimize verdiğimiz en büyük zararlardan biridir. Bu zarar türü ile, hep kendi değerimizi düşürür hem de bizim varlığımızdan keyif alacak, verdiğimiz desteğin değerini bilecek kişilerden kendimizi mahrum bırakırız.
 
Daha barışçıl ve sağlıklı bir toplum yaratmak istiyorsak ona buna çatmak ya da suçlamak yerine önce kendi düşüncelerimizi düzenlemekle başlamalı ve “ Zarar Vermemek” projesini tüm kalbimizle desteklemeliyiz. 
 
Her Daim Sevgi ve Işıkla
Sibel.kavunoglu@gmail.com
www. nefestr.com
Nefes ve Yaşam Koçu Sibel Kavunoğlu




2014-11-22
Zarar Vermemek
“Bir zamanlar genç bir kadın savaşçı vardı. Öğretmeni ona korkuyla savaşması gerektiğini söyledi. O bunu yapmak istemedi. Bu çok saldırgan görünüyordu; korkutucuydu; düşmanca görünüyordu. Fakat öğretmeni bunu yapması gerektiğini söyledi ve girişeceği bu savaş için ona talimatlar verdi. Savaş günü geldi, çattı. Öğrenci savaşçı bir tarafta durdu. Korku diğer tarafta durdu. Savaşçı kendini çok ufak hissediyordu ve korku büyük ve öfkeli görünüyordu. Her ikisinin de kendi silahları vardı. Genç savaşçı harekete geçti ve korkuya doğru gidip üç kez yere kapanarak sordu, “ Sizinle savaşmak için izin verir misiniz?” Korku, “Bana izni isteyecek kadar saygı duyduğunuz için teşekkür ederim” dedi. Sonra genç savaşçı şöyle dedi. “ Sizi nasıl yenebilirim?” Korku yanıtladı. “ Benim silahım hızlı konuşmam ve yüzüne çok yaklaşmamdır. O zaman cesaretin kırılır ve ne söylersem yaparsın. Eğer söylediğimi yapmazsan hiç gücüm kalmaz. Beni dinleyebilir ve bana saygı duyabilirsin. Hatta benim tarafımdan ikna bile olabilirsin. Fakat eğer söylediğimi yapmazsan hiç gücüm kalmaz.” Bu şekilde öğrenci savaşçı korkuyu nasıl yeneceğini öğrendi.
Kızgınlığa, sinirli olmaya bir tür saygı duymak ve duygularımızın bizi nasıl fırıl fırıl döndürme gücünün olduğunu iyice  anlamak gerekir. Bu anlayış acımızı nasıl arttırdığımız, kendimize nasıl zarar verdiğimizi keşfetmemize yardım eder. Temel iyiliğe, temel bilgeliğe, temel zekaya sahip olduğumuz için kendimize ve başkalarına zarar vermeye son verebiliriz. Konsantrasyon geliştirdikçe bir şeyleri ortaya çıktıklarında görürüz. Bu anlayışımız sayesinde pireyi deve yapacak zincirleme tepkilere itimat etmeyiz. Pireyi kendi haliyle bırakırız. III dünya savaşı ya da iç savaş haline gelmezler. Bir an için duraklamayı öğrenerek sırf içten gelen bir dürtüyle aynı şeyi doldurmak yerine sadece duraklamak dönüştürücü bir deneyimdir. Bekleyerek esas açıklıkla olduğu kadar esas hareketlilikle de bağlantıya geçmeye başlarız.
Bunun neticesinde zarar vermeyi keseriz. Kendimizi iyice tanımaya ve kendimize saygı duymaya başlarız. Her şey olabilir, her şey evimizin içine girebilir, oturma odamızdaki kanepenin üstündeki her şeyi oturur bulabiliriz ve kendimizi kaybetmeyiz. Bedenin refahı, bedenimizin huzuru bir dağ gibidir. Bir dağda çok şey olur. Dolu yağar, rüzgarlar çıkar, yağmur ve kar yağar. Güneş yakar, bulutlar geçer, insanlar çöplerini bırakırlar ve başka insanlar da bunları temizler. Bu dağın üstünden pek çok şey gelir, geçer, fakat dağ sadece orada oturur. Kendimizi tümüyle gördüğümüz zaman bedeninin bir dağa benzeyen bir durgunluğu olur. Artık sinirlenmeyiz ve burnumuzu kaşımamız, kulaklarımızı çekiştirmemiz ve kendimizi içkiye vurarak unutmamız gerekmez. Kendimizi tamamen iyi bir ilişki kurmak durgunluğa sakinliğe götürür, fakat bu atlayıp zıplayıp dans edemeyeceğimiz anlamına gelmez. Bu içten gelen zorlayıcı bir dürtünün olmaması demektir. Aşırı çalışmayız, aşırı yemeyiz, aşırı sigara içmeyiz. Kısacası, zarar vermeyi kesmeye başlarız. Sırf başka kimse konuşmadığı ve asabileşmediğimiz için bir şeyler yumurtlamaya başlamayız. Saksağanlar ve kargalar gibi gevezelik edip durmayız. Herkesin kızgın olduğu, herkesin huzurlu olduğu durumların içinde olmanın ne olduğunu biliriz. Dünyada evimizdeyizdir. Çünkü kendimizle evimizdeyizdir.
Zihnin refahı hiç dalgasız bir dağ gölüne benzer. Gölde hiç dalga olmadığı zaman gölün içindeki her şey görülebilir. Su çalkalandığı zaman hiç bir şey görünmez. Dalgasız durgun göl rahat olan zihnimizin bir imgesidir, o gölün dibindeki bütün o ıvır zıvırlara karşı o kadar sınırsız bir dostlukla dolumdur ki sırf orada ne olduğuna bakmaktan kaçınmak için suyu çalkalama gereği duymayız.
Zarar vermemek uyanık olmayı gerektirir. Uyanık olmanın bir parçası da ne yaptığımızı ne söylediğimizi fark edecek kadar yavaşlamaktır. Verdiğimiz bütün zararların kökeninde cehalet vardır. Meditasyon yoluyla bunu tersine çevirmeye çalışırız. Eğer hiç dikkatli olmadığınızı nadiren kendimizi sakındığımızı pek az refahımız olduğunu görüyorsak, bu karmaşa değil, netliğin başlangıcıdır. Hayatımızdan  dakikalar akıp gittikçe, sağır, dilsiz ve kör olmak yetimiz artık o kadar iyi çalışmaz. Bu süreç bizi gergin yapacak yer ilginçtir ki bizi kurtarır. Bu kurtuluş, kusurluluk konusunda hiç kaygılanmadan tümüyle burada olduğumuz zaman doğal olarak ortaya çıkar. “
Her Daim Sevgi ve Işıkla 
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2014-11-18
İnsanın Kendisini Sevmesi Neden Zordur? 
Sürekli “Kendimi çok seviyorum” diyerek kendinize sarılıp durabilirsiniz.  Ancak “İçinizdeki siz” ‘i kandıramazsınız. Çünkü “İçinizdeki siz” söylediklerinizden çok, nasıl bir insan olduğunuzla ilgilenir. Bunu da etik olup olmadığınızla bağdaştırır. Etik olmanın ne anlama geldiğini eminim hepiniz biliyorsunuz ama ben yine de hatırlatmak istiyorum. Etik olmak, aşağıdaki davranışlara sahip olmayı gerektirir.
-       Başkaları hakkında kötü konuşmamak, düşünmemek
-       Dedikodu yapmamak
-       Zamanını boş konuşarak geçirmemek
-       Başkalarının sahip olduklarına gözünü dikmemek
-       Hırsızlık yapmamak ( manevi ya da maddi her türlü)
-       İnsanları, hayvanları ( böceklerde dahil)  öldürmemek
-       Daha ahlaklı, daha dürüst ve daha cömert olmak
Kötü insanlar hakkında ne düşünüyorsak başkalarına kötü davrandığımızda da kendimiz hakkında aynı şekilde düşünüyoruz. Bu da  doğal olarak kendimizi sevmemizi imkansız hale getiriyor. Bu yüzden de yukarıdaki listenin önemi büyük. Zaten şöyle bir geçmişte mutlu olduğunuz anlara bakarsanız yukarıdaki listeye sadık kaldığınızı fark edeceksiniz.
Etik olmayan davranışlarda bulunmanızın tek sebebi negatife odaklanmış olmanız. “Evet kötü bir davranış yapmış olabilirim. Fakat ben o davranış değilim. Benim iyi özelliklerim de var. Negatif davranışımdan dolayı pişman olabilirim. Ama kendimden değil. Çünkü ben sadece o davranış değilim” diyerek bugünden itibaren yeni bir başlangıç yapabilirsiniz. Çünkü bizler ne düşüncelerimiz, ne duygularımız, ne davranışlarımız, ne de hatıralarımızız. Hepsi geçmişte kaldı. Evrendeki her şey  sürekli değişiyor ve aynı şekilde var oluş şeklimizi bugünden itibaren değiştirebiliriz.
Negatif enerji barındıran her türlü davranış bedenimize, zihnimize ve ruhumuza zarar veriyor. Tıpkı elbisenin üzerindeki çıkartması zor olan lekeler gibi her seferinde dikkatimize çekilerek acı çekmemize sebep oluyor. Acıya son vermek için kendimize sevmenin doğru yolunu öğrenmeliyiz.
Kendimizi sevmekte etik olmakla başlıyor. Bu yüzden de etik olmayı elden bırakmamalı, ışık dolu adımlar atmalı ve tüm bunları sürekli kılmak için de konsantrasyon geliştirmeliyiz. Peki, bunun için neler yapayım diyorsanız; en başta etik olmaya niyet etmeli ve bunun için elinizden geleni yapmalısınız. Işık dolu adımlar atmak için transformal nefes, konsantrasyon geliştirmek için ise meditasyona yapmalısınız.
Son olarak kendimizi sevmek ile ilgili zihinsel dönüşümü sağlamanızı yardımcı güçlü bir meditasyon çalışmasını önermek istiyorum. Bu meditasyonun ismi “Toglen”  ( Sevgi Meditasyonu) Aşağıdaki linkten bu meditasyona ulaşabilirsiniz.
http://www.nefestr.com/#!music-page/cqyc
Her daim sevgi ve ışıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2014-11-10
Bazen Şefkat Göstermek Neden Zordur? 
 
 Sevdiğiniz insanlara kızdığınızda enteresan bir şey daha olur. Kendinize de kızarsınız. Bunu alışkanlık haline getirdiğinizde ise kendinizi beğenmemeye başlarız. Kendinizi beğenmediğinizde diğerlerini de beğenmezsiniz. Diğerleri bilinçsizce de olsa bu enerjinin farkında olurlar ve size karşı hep tetikte olurlar. Onlar tetikte olduklarında ise şefkat göstermeniz zorlaşacaktır. 
Şimdi gözlerinizi kapatın ve 1-2 yaş civarlarında kendi başına keyifle oyun oynayan bir çocuğu gözünüzün önüne getirin. Aranızda kan bağı olmamasına rağmen o çocuğa karşı hissettiğiniz şefkati fark edin. Şimdi aynı imgeyi biraz daha genişletin. Bu sefer çocuk sizi fark etsin, size gülümseyerek karşılık versin. Bu örnek başkalarının size karşı takındıkları tavırda sizin de parmağınız olduğunu gösterir. Etrafınıza yaydığınız enerji ne kadar yumuşak olur ise dışarıdakiler o ölçüde yumuşarlar. Onlar yumuşadıkça dışarıdan gelecek tehditler de azalacak hatta kaybolacaktır.  Durum böyle olunca da kendinizi daha güvende hissedeceksiniz. İşte o zaman başkalarına rahatlıkla şefkat gösterirsiniz. 
Kolayca şefkat gösterebilmenin başka bir yolu da insanların davranış kalıplarına karşı tavır değişikliği yapmaktır.  Bu tavır değişikliğinin ana teması; insanların davranışlarını kendileri ile özdeştirmeyi bırakmaktır. Şimdi diyeceksiniz ki, “adam beni diğer insanlarla birlikteyken küçük düşürüyor. Ben şimdi o kişinin bu davranışını kendisi ile özdeştirmeyeyim de ne yapayım? “ Büyük bir olasılıkla aynı adam geçmişte bir sorununuz olduğunda size destek vermiş olan o adamla aynı kişidir. Bu da evrendeki her şeyin değiştiği gibi insanların da sürekli değişim içinde olduğunu gösterir. Yapılan tek bir davranışı bütüne yaydığınızda yanlış davranmış olursunuz. Hayatınız boyunca bize karşı iyi davranan insanlar da olacak, kötü davrananlar da. Kötü davrananlar ile ilgili kesin bir gerçek var ki o da hepsinin acı çektiğidir. Çünkü mutluluktan uçan insanların diğer insanlara zarar verdiği görülmemiştir. Bu sebeple size kötü davranan insanlar için “ Tüm acılarından ve acılarını oluşturan tüm sebeplerden özgürleşsin ve mutlu olsun”  şeklinde bilgece dileklerde bulunmak yapabilecek en akıllıca davranıştır. Çünkü bu dilek hep o insanı mutlu yapacak hem de sizi onun kötü davranışlarından koruyacaktır.
 Asılında aynı mekanizma iyi davranışlar için de geçerlidir. İyi davranışı kişiden tamamen ayırarak sadece davranışı takdir ettiğimizde egoyu beslemeyi de bırakmış oluruz. Egoyu beslemediğimiz sürece de başkalarına şefkat göstermek daha da kolaylaşır
Bu başkalarına kolayca şefkat gösterme projesinin bir güzel etkisi daha vardır. İnsanlara karşı şefkat hissettiğinizde onlar için güzel bir yapmış olursunuz. Sizden sızan şefkat enerjisi ile kolayca sorunlarını çözmeye başlarlar.  
Her Daim Sevgi ve Işıkla
Sibel.kavunoglu@gmail.com
www.nefestr.com
 
Kaynak: Budist öğretiler
Nefes ve Yaşam Koçu Sibel Kavunoğlu




2014-11-03
İlişkilerde Bilgeliği Konuşturmak Nasıl Olur?
Çok kötü ve çok zalim bir insan olduğunu düşünürsünüz, Öyle değil mi?
İnsanları yaptıkları davranışları ile özdeştirdiğimizde gelecekte neler olacağından bağımsız olarak bir sonraki adımı da belirlemiş oluruz. Bir sonraki adım, ya o kişiyi kabul etmek ya da reddetmek olacaktır. İsterseniz bu iki durumu kısaca analiz edelim.
Kişiyi yaptığı davranıştan ötürü reddettiğimiz durumda kızar ve hatta sözel olarak hakaret ederiz. Bazılarımız fiziksel olarak zarar vermeyi dahi düşünebilir. Aslında bizi üzen kişinin kendisinden çok bize karşı olan davranışıdır. Aslında söz konusu davranışta bulunmasaydı, onu hala sevmeye devam edecektik!
Kişinin yapmış olduğu davranışı kabul ettiğimiz durumda ise kendimizi kötü hisseder, “Bana çok kötü davrandı, artık bunun affedilecek bir tarafı yok” diyerek kendimizi haklı çıkartmak isteriz.  Aslında bu tarz durumlarda, kötü davranışı kabul etmenin o davranışı onaylamak anlamına gelmeyeceği düşüncesini benimsersek büyük bir rahatlama olacaktır. Bu tarz bir bakış açısı, tuhaf gibi görünse de gerçek niyetimizin negatif enerjiyi artırmaya son vermek olduğunu kendimize hatırlattığımız da bu tuhaflık ortadan kalkacaktır.
Bilinen bir gerçek şu ki, herşey zamanla değişir. Örneğin 10-20 sene önce bazı olaylara karşı takındığımız tavır, şu ankinden çok farklıdır. İşte bu gerçeği dikkate almadan insanları yaptıkları davranışlarıyla özdeştirdiğimizde, geriye negatiften başka bir seçenek kalmayacaktır.
Bütün bu açıklamalarıma rağmen, kişi ile davranışını özdeştirmeye devam etmeye kararlıysanız bu sadece sizin bileceğiniz bir şeydir. Mevcut düşünceye tutunduğunuzda yaşamınızda negatif enerji yarattığınızı bilerek hayatınızı sürdürmekte özgürsünüz. Ancak bu durumda hayatınızdaki negatif enerjinin sorumlusunun bizzat kendiniz olduğunu da kafanızın bir köşesine yazıverin.
Unutmayın ki, bu bakış açısını benimsediğinizde ilişkilerinizde bilgeliğinizi konuşturmuş olacaksınız.
Her Daim Sevgi ve Işıkla,
Sibel.kavunooglu@gmail.com
www.nefestr.com
Nefes ve Yaşam Koçu Sibel Kavunoğlu




2014-10-26
Zihninizi Ne Kadar Tanıyorsunuz?
Zihin, fiziksel olmayan bir tür enerjidir. Önemli olan onu nasıl deneyimleyebileceğimizi bilmektir. Zihin, ormandaki ağaç ve dağların suda yansıması gibi net ve doğal olarak kendini yansıtır ve sürekli an ve an değişir. Düşünceler, duygular, algılar, hatıralar hepsi zihni oluşturur. Zihinsel etkenler olarak bilinen niyet, iletişim, duygular, tanıma ve dikkati kullanarak dışarı ile etkileşim halinde oluruz. İlham, inanç, farkındalık, azim, bilgiyi kullanarak da dış dünyamızı şekillendiririz.   
Zihin inanç, vicdan ve ahlak kurallarına sahip olduğunda, bağımlılıklar, sıkılganlık, yanlış bakış açısı, ve nefretten uzaklaşır, diğerlerine zarar vermemeye başlar ve sonunda pozitif hale gelir. Arzular öfke, gurur, cahillik (yanlış bakış açısı), şüphe, 5 acı kaynağı ( depresyon, korku, nefret, kıskançlık, kızgınlık) ise zihni pozitif halinden uzaklaştırırlar. Bu da zihnimizin içinde sürekli devam eden bir savaşın varlığını kanıtlar. Dini kaynaklar zihnin negatif ile pozitif hali arasındaki savaşı anlatmak için “ cihat” metofurunu kullanmışlardır. 
Zihnin içindeki bu savaş milyonlarca yıldır devam ediyor. Sona ermemesinin sebebi ise biziz. Sürekli olarak taraf değişikliği yapıyoruz. Bazen bir tarafı, bazen de diğer tarafı destekliyoruz. Hatta her ikisini de desteklediğimiz zamanlar olabiliyor. Bu şekilde istikrarsız olmaya devam ettiğimiz sürece zihin de net ve stabil hale gelemiyor. Bence nasıl bir düşmanla dans ettiğimizi hatırlama zamanı geldi. Bir kere bu düşman hep yanı başımızda. Bize fark ettirmeden gizlece yaşamımızı sızabiliyor. Beş duyumuzu etkileyerek algılarımıza müdahale edebiliyor. Nasıl mı? 
Mesela içimize öyle bir korku salıyor ki yerde duran siyah bir ipliği akrep zannebiliyoruz, Böylece basit bir iplik tehdit haline geliyor. Başka bir örnekte çok sevdiğimiz bir dostumuzun düşmanımız olduğuna ya da canımızdan çok sevdiğimiz annemize kötü davranmamıza sebep olabiliyor. Anlayacağınız tüm insiyatif onun elinde. Her defasında o kazanıyor. Peki, buna izin vermeye devam edecek miyiz? Bence bu sorunun yanıtı “hayır “ olmalı. 
Bu düşmana karşı yaptığımıza savaşta yapılacak tek şey tıpkı onun bize yaptığı gibi dikkatini dağıtmak. Bunun için de çok parlak bir ışığa ihtiyaç var.Bu ışık aslında çok yakında zihnimizin içinde bir yerde. Ona ulaşmak için zihnin sabır, cömertlik, dürüstlük, bilgelik, ve konsantrasyon gibi ışık özelliklerini geliştirmeliyiz. Savaşırken kullanacağımız silah türü ise sevgi ve şefkat olmalı. Sevgi ve şefkat silahı çok etkili olmasına rağmen kuş tüyü gibi hafif. Bu silahı sürekli elimizde tutmak için konsantrasyon geliştirmeliyiz. Bunun içinde en etkili yöntem meditasyon ( samatha, mindfulness) Ben uykumda bile sevgi ve şefkat silahını elimden düşürmemeye niyetliyim. Niyetliyim diyorum çünkü arada bir sevgi ve şefkat silahını elimden bırakabiliyorum. Hatta bilinçli olarak yere düşmesine izin verdiğim anlar bile olabiliyor. Aranızdan, “Aman sen de şefkat ve sevgi ile oyalanmana devam et, rakibin dış kaynaklar kullanıyor, güçlü okları ve nükleer silahları var. Bu savaşı kazanmak istiyorsan sen de aynı silahları kullan diyenler” olabilir :))
İş bu raddeye geldiğinde “ben susayım tarih konuşsun “diyorum.” Geçmişte bu savaşı kazananlar sevgi ve şefkat silahını hiç bir şekilde bırakmadılar, zihinlerinin ışık tarafına sahip çıktılar. İşte onlar yapabildiyse ben de yapabilirim “diyorum.
Şimdi sıra son soruya geldi. Hazır mısınız?
İçinizde sürekli devam eden bu savaşa sona erdirmek için hangi silahı kullanmayı  tercih edersiniz?
Her Daim Sevgi ve Işıkla
Sibel.kavunoglu@gmail.com
www.nefestr.com
Nefes ve Yaşam Koçu Sibel Kavunoğlu




2014-10-18
Mutluluğu Doğru Yerde mi Arıyorsunuz?
        Çoğunlukla negatif enerjinin dışarıdan geldiğine inanır, etrafımızdaki insanların bazılarını acılarımızın bazılarını da mutluluğumuzın sebebi olarak görürüz. Mutlu olabilmek için  acıdan uzak kalmanın yollarını araştırırız. Fakat ne olur?
Acılardan uzaklaşmak, negatifi bulup dönüştürme anlamına geldiğinden daha çok negatife odaklanır, kendimizi negatifin içinde buluveririz. Yani, “Kendi kazdığımız kuyuya düşeriz” Adeta, niyetimiz düşmanınız haline gelir. Aranızda “Adam sen de bu böyle geldi böyle gider” diyen olabilir. Ancak mutsuzluğun, sağlıklı düşünememe, kendinden uzaklaşma gibi hoşunuza gitmeyecek bir sürü şeyi de beraberinde getireceğini de unutmayın.
 “Yok, ben yine de bir şeyler yapmak isterim” diyorsanız, yazdıklarımın doğru olup olmadığını tesbit etmek için birkaç dakikalığına zihninizden geçen düşünceleri izleyin. Endişe yaratan, memnuniyetsizlik kokan düşünceleri fark etmeye odaklanın. Başta bu düşünceleri fark etmek zaman alabilir. Çünkü çoğu zaman onları fark etmemeye ya da unutmaya meyilli oluruz. Bunun için de ileriki günlerde örneğin; yolda yürürken, alışveriş yaparken, yemek yerken beğendiğiniz ya da beğenmediğiniz size itici gelen şeyleri listeleyin. Listelerken onlarla ilgili neler hissettiğinizi fark edin.
-       Çekildiğimiz/Yöneldiğimiz Şeyler
-       İttiğimiz/Tiksindiğimiz Şeyler
Bir kaç gün üst üste belli zaman aralıklarında bu çalışmayı yaptığınızda zihnin keyif alma olasılığı fazla olan aktivite, insan ve nesnelere yöneldiğini, memnuniyetsizlik getireceklerden de uzaklaştığını fark edeceksiniz. Bu da daha çok yaşadığınız andan keyif almak yerine dışarıda neler olduğuna odaklandığınızı gösterir.
Bu döngüden çıkabilmenin en iyi yolu iç güzelliklerimizin farkında varmaktır ki bu da en iyi konsantrasyon geliştirerek gerçekleşir. Konsantrasyon geliştirirken zihinden geçen iyi ya da kötü şeylere odaklanmadan sadece izleyerek zihnin davranış şeklini öğreniriz. Zihni tanıdıkça çektiğimiz acıları fark ederiz. Bu aslında hiç de kötü değildir.  Çünkü acıları bildiğimiz sürece onlarle ilgili bir şeyler yapabiliriz.
Konsantrasyon geliştirme işinde uzmanlaşmak için yapılacak ilk iş mutluluğun dışarıda olmadığını kabul etmektir. Gerçek mutluluğun dünyadan alınan ya da sizin yaratacağınız bir şey değildir. Mutluluk dışarısı ile uyum içinde olmaktır. Bu uyum da iç güzelliklerinizi ortaya çıkardığınız ölçüde gerçekleşir. İç güzellikler ortaya çıktıkça “Dışarıdan ne alabilirim” yerine “dışarıya yani evrene neler verebilirim?” daha önemli hale gelir.
Mutluluk konusunu bu açıdan değerlendirmedikçe konsantrasyon geliştirme konusunu hep ertelersiniz.  Konsantrasyon ile birlikte diğer önemli şey ise kendi kendimizi sevmek ve sürekli kendimizin güzel şeylerin olmasını dilemektir.  Çünkü konsantrasyon geliştirmek basit ama zor bir süreçtir.  Bu süreçte kendimizi sevmez ve bu sevgiyi diğerleriyle paylaşmazsak zorlanırız.
Her Daim Sevgi ve Işıkla
Sibel.kavunoglu@gmail.com
www.nefestr.com
Konsantrasyon geliştirmekle ilgili geçtiğimiz aylarda birkaç farklı yazı yazdım. İsteyen tekrar göz atabilir. ( Nefes Farkındalığı I-II-III-III ve Meditasyon başlıklı yazılar)
Bu yazının kaynağı Budist Öğretilerdir
 
Nefes ve Yaşam Koçu Sibel Kavunoğlu




2014-10-12
Zihnin Doğası Üzerine Meditasyon
 “Dalai Lama, bu çalışmanın amacı zihnimizin doğasını anlamaya ve onu hissetmeye başlamaktır “ diyerek konuşmasına başladı. En azından bir seviye kadar. Genel olarak “ zihin” dediğimizde, soyut bir kavramdan bahsederiz. Zihnimiz hakkında doğrudan bir deneyimimiz yoktur. Örneğin, zihni tanımlamamız istendiğinde, sadece beyni göstermekle yetinmek zorunda kalabiliriz. Ya da zihni açıklamamız istendiğinde onun “bilme” kapasitesi olan “açık” ve kavramıyla ilgili” bir şey olduğunu söyleyebiliriz. Fakat, meditasyonlar yoluyla zihni doğrudan anlamadıkça bu tanımlar sadece soyut bir kavram olarak değil de doğrudan deneyimleme yoluyla tanıyabilmek önemlidir. Bu çalışmanın amacı da zihnin geleneksel doğasını doğrudan hissetmek ya da kavramaktır; böylece zihnin “açıklık “ ve kavramayla ilgili” özelliklerinden bahsettiğinizde bu, soyut bir kavram olarak kalmayacak ve onu doğrudan deneyim yoluyla tanımlayabileceksiniz.          
Bu çalışma, bilinçli bir şekilde, tutarsız düşünceleri durdurmanıza ve giderek daha uzun süreler boyunca bu durumda kalmanıza yardımcı olur. Bu çalışmayı yaptığınızda bir süre sonra orada sanki hiçbir şey yokmuş hisseder bir boşluk duygusunu duyarsınız. Fakat devam ederseniz zihni temelinde yatan açıklık ve bilme özelliklerini anlamaya başlarsınız. Bu su dolu kristal bir bardağa benzetilebilir. Eğer su safsa, bardağın dibini görebilirsiniz; fakat gene de suyun orada olduğunu bilirsiniz.
     Bugün kavramsızlık üzerine bir meditasyon yapalım. Bu bir duygusuzluk ya da zihnin devreden çıkarılması durumu değildir. Gerçekte yapmanız gereken, öncelikle “ Kavramsal düşüncelerin olmadığı bir zihin durumunu koruyacağım “ kararını vermektir. Bunu yapmak için şu yolu izleyeceksiniz.
Genel olarak, zihnimiz daha çok maddi nesnelere doğru yönelir. Deneyim duygusunun ardından dikkat gelir. Duygusal ve kavramsal olarak üstün bir seviyede kalır. Diğer bir deyişle, farkındalığınızı normalde, fiziksel duyusal deneyimlere ve zihinsel kavramlara yöneliktir. Fakat bu çalışmada, yapmanız gereken, zihninizi içe çekmektir; onun duyusal nesnelerin peşinden gitmesine ya da dikkatinizi yönetmesine izin vermeyin. Aynı zamanda zihninizi bir tür duygusuzluk ya da şuursuzluk yaratacak kadar da içe yönlendirmeyin. Tam bir uyanıklık durumunu ve açık bir şuuru korumalısınız; sonra bilincinizin ne geçmişte olan şeylere ait keder dolu düşünceler ve kötü anılardan ne de geleceğe ait planlar, tahminler, korkular ve umutlar gibi düşüncelerden etkilenmemelidir. Bunun yerine doğal ve belirli bir şekli olmayan bir durumda kalmalıdır.     
Bu, tıpkı çok hızlı akan bir nehir gibidir, o kadar hızlı akmaktadır ki nehir yatağını  bile görememektesinizdir. Bununla beraber, eğer her iki yönden de yani suyun geldiği yönden ve aktığı yönden nehri durdurmanın bir yolunu bulursanız sakin bir su elde edersiniz. Bu, nehrin dibini gayet açıkça görmemizi sağlar. Benzer şekilde, zihninizin dış dünyadaki şeylerin peşinden gitmesini, tabii ki zihninizi tamamen devre dışı bırakmadan, geçmiş ve gelecek hakkında düşünmesini durdurursanız ve o zaman bu düşünme sürecinin oluşturduğu çalkantının altını görebilirsiniz. Burada bir sakinlik, bir zihin berraklığı vardır. Bunu gözlemlemeye ya da deneyimlemeye çalışmalısınız. 
  Bu, ilk başta çok zor olabilir, o yüzden bunu şu anki toplantımızda yapmaya başlayalım. İlk başta, bilincin bu temel doğal durumunu deneyimlemeye başladığınızda, bunu bir tür “ yokluk” gibi yaşayabilirsiniz. Bunun nedeni, zihnimizi dış dünyadaki nesnelere göre anlamaya fazlasıyla alışmamızdır; dünyaya kendi kavramlarımız, imajlarımız ve benzeri şeyler yoluyla bakmaya eğilimliyizdir. Dikkatimizi dış dünyaya ait şeylerden çektiğinizde, sanki zihninizi hiç tanımıyormuş gibi olursunuz. Burada bir tür yokluk veya bir tür boşluk hissedersiniz. Gene de yavaş yavaş ilerledikçe ve buna alıştıkça bir berraklık, bir parlaklık fark etmeye başlarsınız. Bu zihnin doğal durumunu kabul etmeye ve anlamaya başladınız demektir.
“ Gerçekten derin deneyimlerin çoğu bu tür bir zihinsel sakinliği temel alarak ilerlemek zorundadır“ sonra gülerek ekledi, “ Ah, sizi uyarmalıyım ki bu tür meditasyonlarda, üzerinde yoğunlaşılan özel bir şey olmadığı için uykuya kalma tehlikesi vardır. “ Şimdi meditasyona başlayalım…,“Başlamak için öncelikle bir kaç kez soluk alıp verin ve dikkatinizi bu soluk alış verişler üzerinde yoğunlaştırın. Sadece soluk almanın ve vermenin ve sonra tekrar soluk almanın ve vermenin farkında varın. Bunu üç kez yapın. Sonra meditasyona başlayın” 
Dalai Lama gözlüklerini çıkardı, ellerini kucağında kavuşturdu ve hareketsiz kalarak meditasyona başladı. Salonda tam bir sessizlik hüküm sürüyordu, bin beş yüz kişi içlerine dönmüştü, kendi özel dünyalarının yalnızlığına girmişler, düşüncelerini sakinleştirmeye ve belki de zihinlerinin gerçek doğasına bir göz atmaya çalışıyorlardı. Beş dakika sonra Dalai Lama yumuşak bir sesle ilahi söylemeye başladığında sessizlikte bir çatlak olduysa da bozulmadı. Sesi alçak ve melodikti, dinleyenlere meditasyonlarında nazikçe rehberlik etmekteydi.             
O günkü toplantı bittiğinde, her zaman olduğu gibi Dalai Lama ellerini birleştirdi, sevgi ve saygı ile dinleyicilerin önünde eğildi, kalktı ve çevresini saran kalabalık arasında yürüdü. Salondan ayrılırken elleri bitişikti ve eğilerek selamlamaya devam ediyordu. Bu yoğun kalabalık arasında ilerlerken o kadar eğiliyordu ki onların sadece bir kaç adım uzakta duran kişilerin onu görmeleri bile mümkün olmuyordu. Bir eller denizinin arasında kaybolmuş gibiydi. Belli bir mesafeden bakıldığında Dalai Lama geçerken kalabalıkta meydana gelen hareketten onun izlediği yolu keşfetmek mümkündü. Sanki görünür bir nesne olmayı kesmiş ve sadece hissedilen bir varlık haline gelmiş gibiydi.
"Om Mani Padme Om"
 
Her Daim Sevgi ve Işıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2014-10-06
Mutluluk Mümkün Fakat İsteğe Bağlı

Nefes ve Yaşam Koçu Sibel Kavunoğlu




2014-10-02
Kırık Bir Kalp Nasıl Tamir Edilir? II

Nefes ve Yaşam Koçu Sibel Kavunoğlu




2014-09-29
Kırık Bir Kalp Nasıl Tamir Edilir?

Nefes ve Yaşam Koçu Sibel Kavunoğlu




2014-09-20
İyi Bir Şifacı Olmak İçin Ne Yapmak Gerekir?
 
Geçenlerde Deepak Chopra sitesinde gezinirken sitenin meditasyonla ilgili bölümünde Deepak Chopra’nın kalbin fiziksel yapısı ile ilgili paylaştığı  bazı bilimsel verileri okuma fırsatım oldu. Enteresan bulacağınızı düşündüğüm için bu verileri sizlerle paylaşmak istiyorum.
           Yukarıdaki bilgilerin iyi bir şifacılıkla olan bağlantısını gelirsek; Ciddi olarak sevgiye odaklanarak kalpteki nöronlar gibi hareket eden hücrelerin bu bilgiyi elektromanyetik alanımıza göndermesini ve etrafa sevgi şifası yaymasını sağlayabiliriz. Örneğin; Holiness Dalai Lama bulunduğu alanın ve oradaki insanların enerjisini değiştirip davranışlarına dahi etki edebiliyor. Bunun tek sebebi, onun zihin yerine kalbin yolundan gitmesi yani hiç bir şeye karşı tepkisel yaklaşmaması.
               Başkalarını şifalandırmak istiyorsanız tepkiselliğe son vermekten başka çareniz yok. “Yok, hayatta bunu yapamam, zaten onlar bana karşı, ben onlara değil “ diyorsanız, bence tamamen yanılıyorsunuz.  Diğerlerinin size karşı olduğunu düşündüğünüz sürece elektromanyetik alanınızda “ Ben size karşıyım” enerjisi beliriveriyor. Kısaca “korktuğunuz şey başınıza geliyor” Başka bir deyişle;
“Kalbiniz size o kadar çok seviyor ki size yalancı çıkartmamak adına bu isteğinizi hemen gerçekleştiriyor. “  
             Tepkiselliğe son vermek için ise bakış açınızı bir an evvel değiştirmeli ve evrensel sevgiye odaklanmalısınız. Mesela zihninizde yarattığınız “Dostlarım, Düşmanlarım, Nötr hisler beslediklerim” şeklinde gruplamalarınız var ise onlara son vermek iyi bir başlangıç olabilir. Çünkü ayrımcılık yapmadığınızda kalbinizde nöronlar gibi hareket eden hücreler elektomanyetik alanınızdan sevgi şifasını yayacaklar. “İlla da şifacı olmak istiyorum” diyorsanız başka çareniz yok gibi görünüyor.
 
Her Daim Sevgi ve Işıkla
www.nefestr.com
Sibel.kavunoglu@gmail.com
Nefes ve Yaşam Koçu Sibel Kavunoğlu




2014-09-14
Ne Kadar Açgözlüsünüzdür?
 
              Budist öğretiler, yaşadığımız sürece kendimizi korumamız gereken beş oktan bahsederler. Bu beş okun açgözlülük, nefret, bağımlılık, kıskançlık ve gurur olduğunu söylerler.
             Bence aç gözlülük oku ile vurulduğumuzda diğer oklardan kaçmak zorlaşır. Açgözlülük öyle sinsi bir oktur ki gizlice hayatınıza sızabilir. Örneğin, bir kitap satın alırsınız. Konusu çok hoşunuza gider. Hemen gider, aynı yazarın diğer kitaplarından bir kaç tane daha alırsınız.  Bir şekilde tercihleriniz değişir. Daha diğerlerini okumaya vakit bulamadan başka tür kitaplardan hoşlanmaya başlarsınız. Açgözlülük oku, kitap gibi küçük şeylerle hayatınıza girerek ihtiyacınızdan fazlasına sahip olmanız konusunda sizi yüreklendirir. Zamanla bu ihtiyacından fazlasına sahip olma konusu öyle bir aşamaya gelir ki neyi, neden istediğinizi dahi unutursunuz.  Satın alıp da kullanmadığınız bir sürü şey dolapta sizi bekler.
           Şimdi biraz da açgözlülük okunun zamanla başımıza öreceği bazı çoraplardan bahsetmek istiyorum. İsterseniz siz de bu yazdıklarımı kendi yaşamınızla karşılaştırın ve doğruluk payı olup olmadığını tespit edin.    
              - Sahip olduğunuz bir sürü şeyiniz olduğu halde gerçekleşmemiş bir sürü hedef sizi bekliyor olabilir. Yani peşinden koştuklarınız ile yaşam amacınız arasındaki bağlantı kopar. Hâlbuki yaşam amacı, insanı ayakta tutan tek şeydir.   
               - Aç gözlülük yaşamınıza tek başına girmez. Arkadaşlarını da çağırır.  Örneğin bu arkadaşlardan birisi kıskançlıktır.  Kıskançlık, “Tüm insanlar eşittir”, “ birlik bilinci” gibi kavramlarından insanı uzak tutar. Sadece kendinizi düşündüğünüzde tek bir şey olacaktır. O da; “Yalnız kalmak”  Sizin de çok iyi bildiğiniz ve de yaptığınız gibi hiç kimse sadece kendini düşünen birisi ile birlikte olmayı istemez!
               - Aç gözlülük, sizi seven insanların kimler olduğu konusunda sürekli sizi yanıltır. Çevrenizde var olan insanların gerçek dostumuz olduğunu düşünmenizi sağlar. Hâlbuki  sizi gerçekten sevenler pek yanınızda değillerdir ya da yanınızda dursalar dahi ne yapmanız gerektiği konusunda projeler geliştirmediklerinden varlıkları hissedilmez. Çünkü sürekli öneride bulunarak ne kadar güçsüz olduğunuzu size hatırlatmak istemezler.                     
            Tüm bu yazdıklarımı toparlarsam bence bir an evvel şu açgözlülük okunu bedenimizden çıkartmalıyız. Çünkü açgözlülük ve onun yaşamınızda yarattıklarını deneyimleyerek, evrenin bizi mutluluk, huzur ve sevgiyle kutsamasını beklemek yanlış olur
 
Her Daim sevgi ve Işıkla
Sibel.kavunoglu@gmail.com
www.nefestr.com
 
Nefes ve Yaşam Koçu Sibel Kavunoğlu




2014-09-07
Ne İyi Ne Kötü! En İyisi İkisinin Ortası
       Kötü bir şey olduğunda çok kızar ya da çok üzülürüz. İyi bir şey olduğunda ise uzun süre devam etmemesi bizi üzer.  İyi de olsa kötü de olsa bir şekilde acı çekeriz. Bunlarla ilgili başka bir önemli konu ise iyi ya da kötü her ne olduysa bunlara verdiğimiz tepki ileride bizi nelerin beklediğinin göstergesidir.
                    Kötü bir şey olduğunda “Bu nasıl benim başıma geldi?”, “ Niye hep ben?”, “ Ben çok şansızım”, “ Her seferinde böyle oluyor! Biri ona haddini bildirmeli! Ondan nefret ediyorum ya da ona çok kızıyorum” şeklindeki düşünceler ile hikâyeler yazmaya başladığımızda ileri de kızgınlık ve nefreti deneyimleriz. İyi bir şey olduğunda  “Bu hayatımın en önemli anı, çok mutluyum, ancak daha fazlasını nasıl elde edebilirim”, “ Ona sahip olmak ne kadar güzel, bir tane daha alayım ya da o bana ait, Allah tarafından benim için gönderildi (ya da yaratıldı)” şeklindeki düşüncelerle olana sıkıca sarıldığımızda ise, açgözlülük enerjisinin etki alanına girerek, kendini iyi hissetmeme hali yani tatminsizliği deneyimleriz. Açgözlülük, kızgınlık, üzüntü bunların hepsi evrende her şeyin aynı kalacağı inanışı ile beslenir.  Kişi, “evrende her şey geçicidir, değişim süreklidir” dediği halde,
                   Başımıza gelen olayları iyi ya da kötü olarak etiketleyiptepki göstermedensadece ne öğrendiğimize odaklanarak evrenin iki gerçeğini göz ardı etmeden öğrendiklerimizi yaşamımıza uygulayabiliriz. Bu gerçekler neler mi? Birinci gerçek; “evrendeki hiçbir şey kalıcı değildir, sürekli bir değişim söz konusudur. Bu nedenle bugün mutluluk kaynağımız olan, yarın mutsuzluk kaynağımız olabilir”  İkinci gerçek ise; “ ne ekersen onu biçersin, yaşamında açgözlülük, kızgınlık, nefret gibi rahatsızlıkların izi var ise ileride bizimle var olmaya devam etmeleri de kaçınılmaz olacaktır. “
             Örneğin; başınıza kötü bir şey geldi. “ Hımm, bu hep böyle devam etmeyecek ( 1.gerçek) Bundan ders almalıyım. Daha önce yaptığım bir seçimle ilgili olabilir ( hatta geriye giderek o seçimi bulabilirsek ne ala) Bugün buna tepki göstermeyerek, xx dersi aldım. Bundan xxx olayda x şeklinde davranırsam benzer sonuç tekrar oluşmayacaktır( 2. Gerçek)” 
           Ben bu uygulamayı yaparken nefes, meditasyon ve eski kadim öğretilerden destek alırım. Şimdiye kadar başarılı olduklarım da oldu, başarısız olduklarım da. Başarılı olmadıklarım çoğunlukla ailemle ilgili olanlar. Eee! boşuna aile dememişler. Onlar en büyük öğretmenlerimiz onlar. Ama olsun orada da zamanla yumuşama oluyor bundan emin olabilirsinizJ)
 
Her Daim sevgi ve Işıkla
Sibel.kavunoglu@gmail.com
www.nefestr.com
 
Nefes ve Yaşam Koçu Sibel Kavunoğlu




2014-08-30
Herkes Sevilmeye Değerdir!
             Bu aralar “Herkes Sevilmeye Değer” düşüncesi üzerine çalışıyorum. Biliyorum ki gerçekten çok sevdiğimde, çaba sarf etmeden anlayış gösterebiliyorum. Anlayış göstermek o kadar güzel bir uygulama ki tepkisel olmayı sona erdiriyor. Herkesi eşit derece de sevmek, ayrımcılığı da ortadan kaldırıyor. Zira ayrımcılık nedense hep kıskançlık, rekabet, aç gözlülük, üzüntü ve öfke ile sonuçlanıyor. Bu arada “Herkes Sevilmeye Değer” düşüncesi üzerine çalışırken dikkat edilecek önemli bir konu var. O da diğerlerinin kölesi haline gelmemek. Bunun için de herkesin eşit olduğu gerçeğinin göz ardı etmemek gerekiyor. Zira bugüne kadar hakları ihlal edilen, suiistimal edilen bir kişinin çevresine ışık saçtığı görülmedi.  
                 Şimdi de bu düşünce üzerinde çalışırken yakın zamanda başıma gelen bir olayı sizinle paylaşmak istiyorum. Geçtiğimiz ay 25 gün süren sıkı bir meditasyon kampındaydım. Her sabah grup olarak mutlu olmak ve daha güzel bir yaşamın tohumlarını atmak adına temenni tarzında birkaç sayfa yazıyı hep birlikte yüksek sesle okuyorduk. Sağ tarafımda Amerikalı bir kız, sol tarafımda ise Tibetli bir rahibe oturuyordu. Sağ tarafımdaki Amerikalı kız, metni grup liderinden daha yüksek sesle okuyordu. Bu durum 2., 3., 4. gün öylece devam etti. Bir müddet sonra Amerikalı kıza sinir olmaya başladım. Güzel bir amaç için geldiğim bu yerde birisine sinir olmak etik bir davranış değildi. Bunun için bir şey yapmalıydım. Ve birden zihnime şöyle bir düşünce düşüverdi. İngilizce benim ana dilim değildi ve bu uygulamaya eve dönünce de devam etmek istiyordum, Amerikalı kızı dinleyerek telaffuzu zor olan kelimeleri söylemeyi becerebilirdim.  Evet, bu fikir çok hoşuma gitmişti.  Ve o andan itibaren sihirli bir şekilde Amerikalı kızın yüksek sesle okuması doğal gelmeye başlamıştı. Sonra ne oldu dersiniz? O güne kadar bana selam vermeyen kız öğleden sonraki seansta yanıma oturduktan sonra bana gülümseyiverdi. “Herkes Sevilmeye Değer” düşüncesinin mucizesi bu olmalı diye düşünürken zihnime başka bir düşünce daha düştü. Amerikalı kıza nasıl sinir olduysam o da benim bazı kelimeleri doğru telaffuz edememe sinir olmuş olabilirdi. Birilerine sinir olmak hali sadece benim tekelimde olamazdı. Hatta gruptaki diğer insanlardan birkaçı daha bana sinir olmuş olabilirdi. Farkında olmadan bazılarını üzmüş dahi olabilirdim. Demek ki o ana kadar kimsenin bana sinir olmayacağına inanıp durmuşum. İyi şeyler yapmayı arzulayan birisi için bu gerçeğin ortaya çıkması biraz sarsıcı olmuştu. Öte yandan sinir olduğum diğer insanların da sevilmeye değer olabilecekleri fikri daha yakın gelmeye başlamıştı. Demek ki yavaş yavaş “ Herkes Sevilmeye Değer” enerjisi içine girmeye başladım.
           Eğer ayrımcılık olmasın, birlik bilinci olsun, hiç acı çekmeyelim diyorsanız, herkesin eşit olduğunu unutmadan, “Herkes Sevilmeye Değer” olduğunu etüt etmeye siz de başlayın derim!
 
Her Daim sevgi ve Işıkla
Sibel.kavunoglu@gmail.com
www.nefestr.com
Nefes ve Yaşam Koçu Sibel Kavunoğlu




2014-08-15
Başkaları ile Olan İlişkimizi Nasıl Düzeltiriz?
       “ Kendimizle olan ilişkimizi iyileştirdiğimizde, diğer ilişkiler de otomatik olarak iyileşir”
            Bu cümleyi ilk okuduğumda ilişkilerle ilgili yaşadığım sorunun benden kaynaklandığını kabullenmekte bayağı zorlanmıştım. Gerçeği söylemek gerekir ise diğerlerini suçlamak daha kolay gelmişti. Zaten çoğu insanda böyle yapmıyor muydu? Nefes koçu eğitimim sırasında bu konu tekrar gündeme geldi. Eğitim içeriğinde kişinin kendi kendisini sabote ettiği davranış kalıplarının nefes ile arındırılabileceğinden bahsediliyordu. Bu başlık altındaki davranış kalıplarının çoğu bende de vardı. O sıralar bu davranış kalıplarını temizlemek için doğru yerdeydim. Ancak yıllarca burada bahsedilen davranış kalıplarının normal davranış kalıpları kategorisinde yer aldıklarını düşünerek kendimle olan ilişkimin mükemmel olduğuna inanmıştım. Allaha şükür ki nefes sayesinde ben de var olanlar kendiliğinden zaman içinde eriyip gitti. Arada bir hortlayanlar oluyor tabii ancak artık kontrol ben de, onlar beni değil, ben onları yönetiyorum. Hatta diğerleri olan ilişkim daha da iyileşti. Siz de diğerleri ve kendinizle olan ilişkinizi düzeltmek istiyorsanız aşağıdaki listeye bir göz atıverin. Bu konuda bir şeyler yapmak isterseniz bir an evvel transformal nefese başlayın. Hatta kendinize bir iyilik yapın kasım ayında yapılacak nefes seminerinde yerinizi ayırtın.
1-      Sevilebilir, değerli ve yetenekli olduğu gerçeğini kabul etmeme hali;Kişi yeteneklerini paylaşmaktan kaçınır. Empati kurduğunu düşünerek eksik olduğunu düşündüğü yönlerinden bahseder. Bunu yaparken de büyük bir alçak gönüllük gösterdiğine inanır. Aslında kendini reddetmektedir.  
2-      Çevresindekileri iyi ya da kötü olarak yargılama hali;  Buna kısaca ön yargı sendromu denir. Kişi çevresindekileri o kadar çok yargılar ki kendisinin de yargılanacağını düşündüğünden hareket edemez hale gelir.  
Her daim Sevgi ve ışıkla
www.nefestr.com
sibel.kavunoglu@gmail.com
Not: 9 madde, Sevgili hocam Dr. Judith Kravitz’in Transformal nefes eğitim notlarından alınmıştır. Nefes semineri hakkında bilgi için www.nefestr.comseminerler sayfasına bakabilirsiniz.
Nefes ve Yaşam Koçu Sibel Kavunoğlu




2014-08-07
Bu Hale Nasıl Geldik?
          Bugün bizi özümüzden uzaklaştıran inanç ve düşüncelerimizin var oluş hikâyesinden bahsetmek istiyorum.  Doğar doğmaz kendi ihtiyaçlarımızı kendi başımıza karşılayamayız, birilerin bizimle ilgilenmesine ihtiyaç duyarız. Sevgili ailemiz de bu sorumluluğu seve seve üstüne alır. Bizi büyütebilmek için elinden geleni yapar.
             Onlarla birlikte olduğumuz ilk yıllarda etki tepki yasasını keşfederiz. Örneğin güldüğümüzde tezahürat yaparlar. Mızırdandığımızda ise hemen yanımıza biri gelir. Bu şekilde biraz da olsa mızırdanmanın ne kadar mükemmel bir şey olduğunu keşfederiz. Zaman ilerledikçe tüm ailenin merkezi haline geliriz. Bu durum okula başlayıncaya kadar devam eder. Okula başladığımızda dünyanın merkezi olduğuna inanan bir sürü çocukla karşılarız. Kısaca evdeki krallığın burada devam etmediğini anlarız. Ne yapmalı acaba derken ego hemen araya girer ve yeni kurallar, yeni düşünce sistemleri ve yeni bakış açıları ile aklımızı çeler. Yaptığı yeni düzenleme ile her şeyin merkezi olduğumuz yalanına bizi öyle bir inandırır ki bu yeni kurgudan keyif almaya başlarız. Ancak zamanla kabuğu olan bir tohuma dönüşürüz. Tohum bizi, kabuk ise egoyu temsil etmektedir. Kabuğu soyulmadan tohum, nasıl çiçek açamayacak ise egodan arınmadıkça yaşadığımız olayların arkasındaki gerçeği fark edemeyeceğiz. Peki, bu durumda ne yapacağız?
             Bu kabuktan kurtulmanın yollarını arayacağız. Kendi deneyimlerimden yola çıkarak arınmanın kolay olmadığını itiraf etmek istiyorum. Ancak sürekli olarak zihne çalışmak, nefes, meditasyon gibi teknikler gerçekten de çok etkili olabiliyor. Biraz daha detaylı bilgi isterim diyorsanız “ Doğru Olanı Keşfetmek ” başlıklı yazıma göz atabilirsiniz.  
 
Her Daim sevgi ve Işıkla
Sibel.kavunoglu@gmail.com
www.nefestr.com
 
Nefes ve Yaşam Koçu Sibel Kavunoğlu




2014-07-31
Korku Nasıl Hizmet Eder?
          Sevgiyi görünür hale getiren sevginin zıddı; “korku” dur. Korkudan uzaklaştıkça sevgiye, sevgiden uzaklaştıkça da korkuya yaklaşırız. Bu durumda korkunun var olabilmesi için tek bir şeye ihtiyaç vardır. O da  “Sevgi”. 
             Sevginin ne olabileceğini kafa yormaya başladığım da polarite (kutuplaşma) kanuna başvurmaya karar verdim. Yaşamımdaki korkunun izlerini bulabilirsem onu sevgiye dönüştürmek sadece bir karara bakıyordu. Bu yüzden de attığım adımların arkasındaki motivasyonun sevgi ya da korku olup olmadığını araştırmaya başladım. Ne kadar iyi niyetli olursam olayım attığım adımların arkasında bir plan vardı. Onu yaparsam bu olur, öyle dersem bunu alamam gibi manipülatif planlar yapıyordum. Manipülasyonun var olduğu her yerde tek bir şey vardı o da korkuydu.  Kendi kendime “Neden böyle yapıyorum” dediğimde ise bir şeylerin eksik olacağı ya da yapılamayacağı ya da bir daha bana ihtiyaç duyulmayacağına dair korkularım olduğunu keşfettim. Bu tür korkularım olduğu sürece de evrenin benim için bir şeyler yapmasına izin veremiyordum. Kısaca sabırsızca davranıyordum. Motivasyon kaynağı korku olan aksiyonlar da beni kendim olmaktan uzaklaştırıyordu. Kendim olamadığında ise ortaya çıkan beni sevmiyordum.  
Bu mükemmel tespitten sonra yapılacak tek bir şey vardı. O da motivasyonu korku olan hareketlerimin gerisindeki motivasyonu sevgiye dönüştürmek. Yani attığım adımların arkasında korkuyu hissettiğim an, istemediğim sonuçlar ortaya çıkacak olsa dahi söylemeyi planladığım cümlelerden ya da atacağım adımlardan vazgeçtim. Sonuç düşündüğüm gibi korkutucu olmamıştı. Kısaca biraz zihnim üzerinde çalışarak korkuları sevgiye dönüştürmenin yolunu keşfetmiştim. Ve böylece korkunun bana hizmet etmesini sağlamış oldum.  Bu uygulamayı kolay yapabilmek için konsantrasyon geliştirmeniz gerekecektir. . Çünkü zihin ürettiği o enteresan düşünceler ile her an güzel oyunlar oynayabilir. Bunun için de Meditasyon ve Nefes Farkındalığı başlıklı yazılara göz atmanızı öneririm.
Her daim Sevgi ve ışıkla
www.nefestr.com
sibel.kavunoglu@gmail.com
 
Nefes ve Yaşam Koçu Sibel Kavunoğlu




2014-07-31
Korku Nasıl Hizmet Eder?
          Sevgiyi görünür hale getiren sevginin zıddı; “korku” dur. Korkudan uzaklaştıkça sevgiye, sevgiden uzaklaştıkça da korkuya yaklaşırız. Bu durumda korkunun var olabilmesi için tek bir şeye ihtiyaç vardır. O da  “Sevgi”. 
             Sevginin ne olabileceğini kafa yormaya başladığım da polarite (kutuplaşma) kanuna başvurmaya karar verdim. Yaşamımdaki korkunun izlerini bulabilirsem onu sevgiye dönüştürmek sadece bir karara bakıyordu. Bu yüzden de attığım adımların arkasındaki motivasyonun sevgi ya da korku olup olmadığını araştırmaya başladım. Ne kadar iyi niyetli olursam olayım attığım adımların arkasında bir plan vardı. Onu yaparsam bu olur, öyle dersem bunu alamam gibi manipülatif planlar yapıyordum. Manipülasyonun var olduğu her yerde tek bir şey vardı o da korkuydu.  Kendi kendime “Neden böyle yapıyorum” dediğimde ise bir şeylerin eksik olacağı ya da yapılamayacağı ya da bir daha bana ihtiyaç duyulmayacağına dair korkularım olduğunu keşfettim. Bu tür korkularım olduğu sürece de evrenin benim için bir şeyler yapmasına izin veremiyordum. Kısaca sabırsızca davranıyordum. Motivasyon kaynağı korku olan aksiyonlar da beni kendim olmaktan uzaklaştırıyordu. Kendim olamadığında ise ortaya çıkan beni sevmiyordum.  
Bu mükemmel tespitten sonra yapılacak tek bir şey vardı. O da motivasyonu korku olan hareketlerimin gerisindeki motivasyonu sevgiye dönüştürmek. Yani attığım adımların arkasında korkuyu hissettiğim an, istemediğim sonuçlar ortaya çıkacak olsa dahi söylemeyi planladığım cümlelerden ya da atacağım adımlardan vazgeçtim. Sonuç düşündüğüm gibi korkutucu olmamıştı. Kısaca biraz zihnim üzerinde çalışarak korkuları sevgiye dönüştürmenin yolunu keşfetmiştim. Ve böylece korkunun bana hizmet etmesini sağlamış oldum.  Bu uygulamayı kolay yapabilmek için konsantrasyon geliştirmeniz gerekecektir. . Çünkü zihin ürettiği o enteresan düşünceler ile her an güzel oyunlar oynayabilir. Bunun için de Meditasyon ve Nefes Farkındalığı başlıklı yazılara göz atmanızı öneririm.
Her daim Sevgi ve ışıkla
www.nefestr.com
sibel.kavunoglu@gmail.com
 
Nefes ve Yaşam Koçu Sibel Kavunoğlu




2014-07-22
Her Hamle Bir Şey Öğretir.
               Her ilerlemenin yönü, ileri doğru olmayabilir. Değişik yönlere doğru yapılan hamleler de ilerleme sayılır. Evrendeki hiçbir şey durağan olmadığı gibi hamlelerimizde durağan olmayacaktır. Örneğin hareket etmeme hamlesi bile ilerleme yolundaki atılmış bir adım olarak kabul edilebilir.  Başka bir deyişle; hamlelerimizin yönü ne olur olsun, hepsi de bir sonraki adımın nasıl olması gerektiğine dair açık ve net bir bilgi verir. İçinde olduğunuz hamlenin ilerleme potansiyelinizin bir parçası olduğundan emin olsaydınız nasıl olurdu?
             Bence hayattan daha fazla keyif almaya başlardınız. Daha önemlisi hepimizin ihtiyacı olan “umut” hissi var olurdu. Bence umut, yaşam enerjimizin aktive olmasını sağlayan en iyi ilaçlardan biridir. Umut var ise bizi aşağıya çeken enerjiler yerine neşe var olur. Bu yüzden de bizi en çok mutlu edecek hamlelere odaklanmak akıllıca olabilir. Tabii bir de hamlelerin değişik olması konusu var. Her defasında rutinin dışına çıkılmalıdır ki aslında nasıl var olabileceğimiz daha görünür hale gelsin. Özellikle mucizelerin peşinde koşanlardansınız, bilin ki mucizeler şu an yaptıklarınızdan çok yapmadıklarınızda saklanmaktadır.  
               Hamlelerimize bu bakış açı ve disiplinle yaklaşırsak, aslında hiçbir zaman durmadığımızı, hep ilerleme halinde olduğumuzu daha iyi fark edebiliriz. Önemli olan şu an seçtiğiniz hamlenin ne olduğu ve şu ana kadar biriktiklerinizin sizi nereye götüreceğidir. Sonuç olumlu da olsa olumsuz da her hamlede bir şey öğrenir, netleşir ve yaşamda daha güvenli ilerleriz.
                 Ve bence “ Tüm Hamleler Kusursuz Mutluluktur” olumlamasını her gün içimizden tekrarlamalıyız.
 
Her Daim Sevgi ve Işıkla
www.nefestr.com
sibel.kavunoglu@gmail.com
 
.
Nefes ve Yaşam Koçu Sibel Kavunoğlu




2014-07-17
Doğru Olanı Keşfetmek

Nefes ve Yaşam Koçu Sibel Kavunoğlu




2014-07-09
Sevginin Peşinden Koşmak
           Doğuştan kör olan bir kişiye elma ve portakalın ne olduğunu nasıl öğretirsiniz? Önce elma ve portakala dokunmasını sonra onları koklamasını sonrasında ise tadına bakmasını istersiniz. Öyle değil mi? Bu küçük deneyimden sonra doğuştan kör olan kişi normal bir insan gibi elma ve portakalı birbirinden ayırt etmeye başlar. Aynı örnekten devam edecek olursak doğuştan kör olan kişiye elma ve portakalı anlatırken elmaya portakal, portakala elma dediğimizde ne olur? Kişi yaşamı boyunca elmayı portakal, portakalı da elma olarak bilir. İşte biz de tıpkı bu örnekte olduğu gibi sevgiyi yanlış öğrendik. Ve öğrendiğimiz o halin peşinden koşuyoruz. Her birimizin sevgi anlayışı farklı ve belki de bu yüzden birbirimizle anlaşamıyoruz. Bence Buddha, Mevlana, Yunus Emre vb gibi büyük hocalar bu gereksiz farklılaşmayı önlemek adına sevgiyi anlattılar. Hatta var olan tüm dinlerin sevgi ve şefkatin üzerine kurulu olduğu düşünülürse sevgi hakkında yanlış bilgilerle donatılmış olduğumuzu söylemek yanlış olmaz.                      
             Sizce, çevrenizdeki insanları dostlarım, düşmanlarım ve nötr hisler beslediklerim şeklinde üç gruba ayırdığınız, arada bir de olsa nötr gruptakileri düşmanlar ya da dostlarım grubuna, dostlarım grubundakilerini, düşmanlar grubuna aldığınız sürece sevgiyi tam olarak bildiğiniz konusunda ısrarcı olabilir misiniz? Bence hayır.
        Aynı şekilde siz de bir arkadaşınızın düşmanlar grubunda, diğer bir arkadaşınızın dostlar grubunda, tanımadığınız kişiler için ise nötr hisler beslediklerim grubunda yer alıyorsunuz dersem sanırım yanlış olmaz. Peki, farklı farklı listelerde yer aldığınız halde nasıl oluyor da hala aynı kişi olabiliyorsunuz?
           Bu konu ilginizi çekti ise sizi kısa bir meditasyona davet ediyorum.( daha önce yazdığım nefes farkındalığı çalışmalarını yaptıysanız bu meditasyonun daha verimli geçeceğini söyleyebilirim.) Sırtınız dik olacak şekilde oturun. Önce derin bir nefes alın. Yapacağınız bu meditasyon sayesinde kazanacağınız farkındalığın birçok insanın üzerinde yaratacağı pozitif etkiyi hayal edin. Şimdi ise, yaşamınızda şu an var olan insanları üç gruba ayırın. Dostlarınız, düşmanlarınız ve nötr hisler besledikleriniz. Sonra bunların arasında geçmişte farklı grupta olup yerini değiştirdiklerinizi belirleyin. Belki de en büyük düşmanınızın başınızın sıkıştığı bir anda size öyle bir şey yaptı ki dostunuz oluverdi. Ya da en sevdiğiniz dostunuz hoşunuza gitmeyecek bir şey yaptı ve bir anda düşmanınız oluverdi. Ya da nötr hisler beslediğiniz kişi size zarar verecek bir şey yaptı ve düşmanınız oldu. Şimdi de kendinize şu soruyu sorun bu üç grup arasında sürekli değişim oluyor ise bu üç grupta da var olan insanları eşit ölçüde sevmeyi denesem nasıl olur? Sürekli gruplar arasında değişim yapmak mı? Yoksa teslim olup hepsini sevmeyi denemek mi? daha akıllıca. Bu soruların yanıtlarını bulmak kolay olmayabilir. Çünkü düşmanı düşman olarak tutmak için kendinize bir sürü neden yarattınız, onların kağıt kuleler gibi kolayca yıkılması mümkün olmayabilir.
               Kavramsal olarak bu fikir aklınıza yattı ise bu meditasyonu sürekli yapın. İlerleyen zamanlarda yaşamınızda güzel bir açılım olacağına eminim. Belki de şu ana kadar hiç önemsemediğiniz gruptaki örneğin nötr hisler beslediğiniz insanları daha da önemsemeye başlayacaksınız. Ve bu şekilde sadece dostlar ve düşmanlar şeklinde kısıtlı bir yaşam yerine tüm evrenin varlığını hissetmeye başlayacaksınız. Ama en önemlisi sevginin anlamı konusunda küçük bir adım atmış olacaksınız.
Her daim Sevgi ve ışıkla
www.nefestr.com
sibel.kavunoglu@gmail.com
 
NOT: Gruplama örneğini verirken Budist uygulamalardan LamRim’den esinlendim.
Nefes ve Yaşam Koçu Sibel Kavunoğlu




2014-07-05
Farkındalık Herşeydir
Farkındalık geliştirerek ruhumuzla olan bağlantımızı kuvvetlendiririz.Farkındalık kısaca algılarımızın ötesindeki gerçeği fark etmektir. Düşüncelerimiz zaman zaman bizi yoldan çıkartabilir. Tekrar dengeye gelebilmek farkındalık geliştirmekle mümkün olur. Peki, şu farkındalık denilen şey nasıl geliştirilir?
            İlk önereceğim yöntem rahatsızlık veren düşüncelerin sorgulanmasıdır. Örneğin, bu düşünce nereden gelmiş olabilir? Nasıl oluyor da böyle düşünüyorum? Düşündüklerim gerçek olabilir mi? Bu düşünce olmasaydı şimdi nasıl hissederdim? Bu düşüncenin varlığına inandığımda nasıl hissediyorum? Şeklindeki sorgulamaların yanıtını verdikçe düşüncelerin ötesindeki gerçeğe adım adım yaklaşırız. Düşüncelerin sorgulanması dışında nefes ve meditasyon çalışmaları da farkındalığın geliştirilmesinde kullanılacak güçlü tekniklerdendir. Nefes bence farkındalık geliştirmek isteyenler için öncelikle başvurmaları gereken bir tekniktir. Nefesi deneyimleyenler çok iyi bilirler, nefes düşüncelerin sakinleşmesine yardımcı olur. Gereksiz düşünceler yok olmaya başladığında görülmeyen yani gerçek görülür hale gelir. Meditasyona gelince, klinik çalışmaların sonuçları, meditasyon yapanların hedef odaklı aktivitelerinde gelişme olduğunu göstermektedir. Hedef odaklı davranış şekillerinde gelişme olduğunda zaman zaman bizi yoldan çıkartan duygular da dengelenmektedir. Duyguların dengelenmesi, olanı olduğu gibi algılamak anlamına gelir.                Yıl içinde arada sırada uzun soluklu nefes çalışmaları yaparım. Bu çalışmaların son gününde katılımcılar neşe ve sevgiyi hissetmenin yanında farkındalıklarının da arttığını görürler. Hepsinin içinde şükran hissi beliriverir. Yaşamlarına artık farklı bakış açısıyla baktıklarını fark ederler. Hedefler daha yakınlaşmıştır. Zorluklar sanki eski etkisini kaybetmiştir. Kısaca hızlı ama keyifli bir değişim içinde bulurlar kendilerini. Bazen de içlerinde bir burukluk hissederler. Bu burukluğa, yüksek frekanslı enerji içindeyken geçmiş yaşamlarındaki ağır enerji de vakit geçirme arzusu sebep olmaktadır. Hâlbuki artık hiçbir şey aynı değildir. Matrix filmindeki Leo’nun yaptığı gibi artık mavi hap içilmiştir ve kişinin eski haline dönmesi mümkün değildir. Her ne şekilde farkındalık geliştirirseniz geliştirin farkındalığın dokunuşu işte böyledir.  Geçmişte ne kadar azla yetindiğimizi ve nasıl bir illüzyonun içinde kaldığımızı anlarız. Daha da güçlenip özgürleşiriz. Çünkü farkındalık geliştirildiğinde hastalıklı dalın sadece meyvesi kesilmez, ağaç kökünden yok edilerek hastalık önlenir.
Her Daim Sevgi ve Işıkla
sibel.kavunoglu@gmail.com
www.nefestr.com
 
Nefes ve Yaşam Koçu Sibel Kavunoğlu




2014-06-25
Hayat Amacınızla Ne Kadar Uyumlusunuz?
“Kendinize Ne Kadar Güveniyorsunuz?” adlı yazımı okuyan birkaç dostum, bana şu soruyu sormuş; “ Sanırım bende de Aynı Sorunlar Var. İnsanlardan uzak durmak, herkese evet demek, istemediğim şeylere hayır diyememek gibi. Peki, ben nereden başlamayalım?”
Her Daim Sevgi ve ışıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2014-06-17
Güçlü Sorular Nasıl Sorulur?
Her Daim Sevgi ve ışıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2014-06-11
Herkesin Hayrına Olan Nasıl Gerçekleşir?  
 Negatif kaynaklı yaklaşımlar negatif, pozitif kaynaklı yaklaşımlar ise pozitif sonuçların oluşmasına sebep olurlar. Bu yüzden de ne yaptığımızdan çok nasıl yaptığımız önemlidir. Örneğin, insanlara yardım etmek, onlara destek vermek pozitif bir yaklaşım gibi görünse de yardım ediş tarzımız bu sonucu her an değiştirebilir. Mesela, ne kadar iyi niyetli olursak olalım; “şunlardan sakın, bunlardan korun, o kişi ile konuşma, bu ilişkiyi bırak, bunları yapmamalısın, bu işin en doğrusu budur! “ Şeklindeki tavsiyelerle karşımızdaki kişiyi mutlu edemeyiz. İnsanların, kendi sorunlarını çözemeyecek kadar güçsüz olduklarını düşünerek sürekli onların işlerine karışmak negatif kaynaklı bir yaklaşımdır. Diğer bir deyişle insanların geçmiş seçimlerine çamur atarak pozitif sonuç elde edilemez. 
            Güçlü sorular sorarak insanların kendi çözümlerini üretmeleri için fırsat tanıdığınızda ise pozitif kaynaklı yaklaşım içindesiniz demektir. Pozitif kaynaklı yaklaşımda kişi çözümünü kendi başına bulduğu için kendisini daha da güçlü hissedecek ve kendisiyle gurur duyacaktır. Size gelince kişinin mutluluğuna aracılık ettiğiniz için çok mutlu olursunuz. Sonuç olarak  “Kazan kazan” durumu yani “herkesin hayrına olan” gerçekleşir. 
                Peki, “Herkesin hayrına olma”  anlarını nasıl yakalarız? Hala öğrenme aşamasında olsam da kendi kendime uyguladığım bazı uygulamaları sizinle paylaşmakta sakınca görmüyorum. Örneğin; aşağıdaki soruları kendinize sıkça soruyorsanız negatif kaynaklı seçimler yapmışsınız demektir. Bu yüzden de bu soruları soramayacak hale gelene kadar elinizden geleni yapın.
·       ***  Bilinçli olarak Pozitif olmayı seçiyorsam seçimlerim neden Negatif sonuçlanıyor?
·       ***  Bilinçli olarak Barışı ve Uyumu seçiyorsam niçin Kavga ( fikir aykırılıkları, netleşmeme, bir fikirden bir fikre gidip gelme, rekabet) Halini deneyimliyorum?
·       **** Bilinçli olarak Şükranda kalmayı, Hoşgörü içinde olmayı, seçiyorsam niçin Çekişmeyi ve Rekabeti Seçiyorum?
- An ve an kutuplaşmanın (negatif ve pozitifin) neresinde olduğunuzu analiz edin,
- Diğerlerini yok sayan davranış kalıplarından vazgeçin.
- Sadece kendi işinize bakın, diğerlerinin özellikle de Allahın işine karışmayın
 
Her Daim Sevgi ve ışıkla
www.nefestr.com
sibel.kavunoglu@gmail.com
Nefes ve Yaşam Koçu Sibel Kavunoğlu




2014-06-04
Özgür İradenize Ne kadar Başvuruyorsunuz?  
Polarite ( kutuplaşma) yasası gereği sıcak ve soğuk, ışık ve karanlık gibi evrendeki her şey diğer kutbu ile birlikte var olur. Sıcağın sıcak olabilmesi için soğuğun, iyi şeyleri yaratmak için kötünün ne olduğunun bilinmesi gerekir. Örneğin; bir kiralık katilin oğlu için şiddet ve silah konuları önceleri normal görünecek, ileride okulda öğrendiklerinden sonra şiddet ve silahlar hakkında farklı düşüncelere sahip olacaktır.
                    İşte bu şekilde yaşam içinde bir kutuptan diğerine giderek hayatla ilgili yeni şeyler öğrenir, zamanla netleşerek kendi gerçeğimizi yaratırız. Nihayetinde de denge ve uyumu keşfederiz.  Örneğin yaşamınızda, sevginin yokluğunu hissediyorsunuz öncelikle sevginin zıt kutbu olan korkunun var olduğu yaşam alanlarınızı bulmalısınız. Ancak bu göründüğü gibi kolay olmayabilir. Çünkü korku bir kez yaşamınıza girdiğinde olduğu gibi kalmaz, değişir, dönüşür ve hatta kapsama alanını genişletir.  Korkunun enerji frekansı, neşe ve coşkununki kadar yüksek ( hafif) olmadığından sizi yavaşlatmış hatta durdurmuş bile olabilir. Zaten bu yüzden de ” Korkudan dondu, kaldı” denir. Sonra sürekli bir erteleme hali içinde olabilirsiniz. Yeni bir şeyler yapmak, öğrenmek, değişmek istemezsiniz. Kendi bildiğinizin doğru olduğuna inanırsınız. Ve de sürekli konuşur, diğer insanları dinlemek istemezsiniz. Peki, insanları dinlemediğinizde ne olur?  (*) Yeni şeyler öğrenmeyi bırakırsınız. Yeni şeyler öğrenmeyi bıraktığınızda ise sevginin sizin için ne anlama geldiğini öğrenemeyeceksiniz demektir. Zaten korkunun sizden istediği tek şey de budur. Çünkü o ancak ve ancak sevginin yokluğunda var olabilir.  
              Allah bu artı, bu eksi şeklinde ayrım yapmadan her şeyi bizim için yaratmıştır. Hangi kutupta kalacağımıza dair kararı ise bize bırakmıştır. Ve buna da  “özgür irade” adını vermiştir. Hadi şimdi bu yazdıklarımın doğrultusunda, deneyimlerinizdeki kutuplaşma durumuna bakarak özgür irade kullanım durumunuza 10 üzerinden bir puan verin. Puanınız çok düşük çıktıysa yapılacak iki şey var. Önce şu sıralar hangi kutupta dans ettiğinizi tespit etmek. Diğer ise hangi kutupta kalmak istediğinizi özgür iradenizle belirlemek.
Her Daim Sevgi ve Işıkla
sibel.kavunoglu@gmail.com
www.nefestr.com
Dünyadaki sevgi ve şefkatin yansıması olarak bilinen Sevgili Dalai Lama’nın  güzel bir sözü; “Konuştuğun zaman sadece bildiklerini tekrar edersin. Ama dinlersen Yeni Bir şeyler Öğrenirsin”.
Nefes ve Yaşam Koçu Sibel Kavunoğlu




2014-05-29
Kendinize Ne Kadar Güveniyorsunuz?
        Bazen insanlardan uzak kalmak isteriz. Hatta biraz daha ileriye giderek  “İnsanları çok severim. Onlarla birlikte olmak çok hoşuma gider, ancak her seferinde zarar gören ben oluyorum ” şeklinde konuşmalar yaparız. Ben de geçmişte bu tarz konuşmaları yapanlardan biriydim. Mümkünse kendimi insanlardan uzak tutardım. Eski kadim bilgeler böylesi bir durum için “İçerisi neyse dışarısı da odur” derler.Geçmişte bu sözü her hatırladığımda, sevgili egom bu sözün benim hayatıma uygulanamayacağını iddia ederdi. İçimden gelen diğer ses ise, neden insanlardan uzak kaldığımı araştırmamı isterdi.  Ve ben günlerden bir gün bu araştırmayı yapmaya karar verdim.
           “İçerisi neyse dışarısı da odur” sözü gerçekten doğruysa, insanlarla ilgili beni rahatsız eden, onlarla birlikteyken yaptığım bir şey olmalıydı. Ama bu neydi? Bunu her düşündüğümde, sevgili egom mükemmel olduğumu söyleyerek, geçmişte diğer insanların yapmış olduğu haksızlıkları, çocukken de sessiz bir çocuk olduğumu ve insanlardan uzak kalmayı tercih ettiğimi hatırlatırdı. İçimden gelen diğer ses ise; “ korkmadan her şeyin üstesinden gelen, cesaret gerektiren şeyler yapan birinin, insanlardan uzak kalmayı seçmesi çok garip!” derdi.  
            Geçmiş deneyimlerim üzerinde küçük bir araştırma yaptıktan sonra, insanlarla birlikteyken suiistimal uğrayacak olsam dahi onlardan gelen tekliflere olumlu yanıt verdiğimi fark ettim. Hayatım boyunca yüzlerce kez kendimi suiistimale maruz bırakmıştım. Güvenemediğim kişi, “hayır diyemeyen Sibel” di. Bu yüzden de mümkünse insanlardan uzak kalarak “o Sibel” in ortaya çıkmasını engelliyordum. Ancak unuttuğum önemli bir şey vardı. Diğer insanlar olmadan cömertliği, sevgiyi, dürüstlüğü kısaca insanlığımı ifade etmem mümkün değildi. İnsanlardan uzak kalmayı seçerek kendi bastığım dalı kesmiştim. Bu güzel fakat acılı farkındalıktan sonra yapılacak tek bir şey vardı. O da, insanlarla birlikteyken hem kendimi hem de onları yönetebilmeyi öğrenmekti. Artık diğerleri kendilerini iyi hissetsinler diye kendimi suiistimale uğratmaktan vazgeçecektim. Çünkü diğerlerinin kendilerini iyi hissetmesi onların sorumluluğuydu. Diğerlerinin kendilerinin iyi hissetmediğine inanıyorsam bu sadece benimle ilgiliydi. Zaten kendini sürekli olarak suiistimale uğratan bir insanın iyi hissetmesi mümkün olamazdı. Kısaca “İçerisi neyse dışarısı da oydu”  
          Sizde insanlarla birlikte olmak yerine yalnız kalmayı tercih edenlerdenseniz, hikâyenizin benimkisiyle benzer tarafları olup olmadığını araştırın. Hayatınızda milyonlarca kişi olsa dahi kendinizi özgür hissetmek istiyorsanız, bu araştırmaya yapmak güzel bir başlangıç olabilir.       
Her Daim Sevgi ve Işıkla Kalın
Sevgiler
Sibel.kavunoglu@gmail.com
www.nefestr.com
Nefes ve Yaşam Koçu Sibel Kavunoğlu




2014-05-22
Acılardan Kurtulmak Mümkün mü?
        Elimizi ateşe değdirdiğimizde ne olur? Canımız yanar ve elimizi hemen ateşten geri çekeriz. Peki, canımız yandığında elimizi ateşten çekerek acıdan kurtulabiliyorsak, zihinsel ve duygusal acılardan kurtulmak konusunda aynı kararlılığı neden gösteremiyoruz? İsterseniz kişisel gelişimin en popüler konularından biri olan “Değersiz Hissetmek”  ile bu konuyu gözden geçirelim. 
            Hepinizin bildiği gibi insanın kendisini değersiz hissetmesi, acı verir.  Çünkü kendimizi her değersiz hissettiğimizde öz güvenimiz azalır ve de kendimizi güvende hissetmeyiz. Değersiz hissetmenin böylesi bir negatif etkisi olmasına rağmen ondan kurtulamamamızın bir tek sebebi olabilir. O da onun bize hizmet etmesidir. Nasıl mı?  Mesela değersiz hissederek birilerinin bizimle ilgilenmesini sağlayabiliriz. Bu sonuç güzel bir sonuç gibi görülebilir. Ancak değerimizi her düşürdüğümüzde sahip olduklarımızın değeri de düşecektir. Bu da şükretmenin üzerimizde yaratacağı olumlu enerjisinden faydalanmaya son vermek anlamına gelir.  Benzer analizi korku, kızgınlık, pişmanlık gibi acı veren diğer her şey için yapabilirsiniz. Bunu her yaptığınızda, daha da özgürleşeceğinizden emin olabilirsiniz.  
      Belki de şu an zihninize “Allah isen senin işin mi yok, her anı saniye saniye check etmek zor iş” şeklinde düşünceler düşmüş olabilir. Ne yazık ki, acıdan kurtulmanın yolu yaşamı farkındalıkla yaşamaktan geçer. Artık bir yetişkinsiniz ve evrendeki her şeyle baş edebilecek güce sahipsiniz. Gücünüzü kullanmak yerine sorumluluğu değersizlik, kızgınlık v.b gibi size acıdan başka bir şey vermeyeceklere devrederseniz, kendinizi kısıtlarsınız. Kendinizi kısıtladığınızda ise, zihniniz ve dolayısıyla nefesiniz de kısıtlanır. Bu da yaşamın kısıtlanması anlamına gelir. Kendiniz olamazsınız. Ve de ateşin elimizi yakmasından daha fazla acı çekmeye başlarsınız.  Bence elimizi ateşten nasıl çekebiliyorsak diğer acılardan da elimizi eteğimizi çekebiliriz.  İşte o zaman kolaylıkla