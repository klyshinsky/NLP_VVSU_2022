






2008-01-01
Як адысці пасля навагодняй ночы?
З такім актуальным пытаннем Еўрарадыё звярнулася да спецыяліста
 “Лепш не піце столькі, каб пасля прыйшлося адыходзіць”, - вось адказ лекара на традыцыйнае пытанне, як змагацца з пахмеллем пасля святкавання Новага года. Але гэта не пра нашых людзей. Таму большасць спачатку адрываецца па поўнай праграме, а пасля звяртаецца да народных метадаў: кефіру, расолу, салёных гуркоў.
Еўрарадыё спыталася па парады ў загадчыцы аддзялення наркалагічнага цэнтра Таццяны Ляхновіч. Яна ўпэнена, калі правільна і граматна піць, тады не прыйдзецца змагацца з пахмеллем. Галоўнае, не ўжываць газіраваныя напоі, танныя віны кшталту “Крыжачок” і, што самае важнае, не дадумацца пахмяляцца на наступны дзень!
Таццяна Ляхновіч: Калі вы сядаеце за стол, не трэба піць на галодны страўнік. Павінен быць дастаткова шчодры прыём ежы, пажадана тлустай для таго, каб сценкі страўніка абвалакваліся тлушчам і алкаголь менш засвойваўся. Калі выпілі, трэба добра закусіць і старацца пасля кожнай чаркі - для таго, каб не развезла. Канешне, не трэба змешваць спіртныя напоі. Калі п’яце шампанскае, тады піце толькі шампанскае; калі віно - тады толькі віно. І, безумоўна, піць толькі добрыя, якасныя віны.
З народным выказваннем, што трэба піць напоі па меры павышэння градуса, спецыяліст не згодна. Яшчэ Таццяна Ляхновіч рэкамендуе піць шампанскае толькі пасля таго, як з яго выйдуць усе газы, але такой парадай наўрад ці хто скарыстаецца. Асабліва ў навагоднюю ноч. 
Самая распаўсюджаная памылка — здымаць сіндром пахмелля півам і ўвогуле яго ўжываць. 
Таццяна Ляхновіч: У піве ўтрымліваецца нашмат больш кампанентаў, чым у гарэлцы. Гэтыя кампаненты ў піве выклікаюць эфект прыгнечанасці (пришибленности). Калі браць, напрыклад, людзей, якія выпілі піва, у іх заўсёды тупы выгляд твару, усё-ткі пасля гарэлкі такога няма.
Калі пахмелля ўсё ж такі не пазбегнуць, тады лепш за ўсё прыняць кантраставы душ ці ванну з алеем лаванды, хвоі, мелісы. Яны адцягваюць увагу чалавека ад непрыемных думак, але, па словах лекара, такі спосаб не для сапраўдных алкаголікаў: ніякая ванна з прыбамбасамі не зможа іх расслабіць, бо ў галаве круціцца толькі адна думка: дзе можна выпіць?
Ёсць яшчэ некалькі метадаў, як дапамагчы сабе пасля бурнай радасці.
Таццяна Ляхновіч: Лепш за ўсё адкрыць мінеральную ваду і выпусціць з яе газы. І піць гэтую вадзічку без газаў. Можна выпіць моцную гарбату, а вось кава не рэкамендуецца: яна стымулюе арганізм. Як бы ні было смешна, але яшчэ рэкамендуецца расол, квашаная капуста, можна разбавіць шыпучы аспірын: ён добра здымае пахмельны сіндром. Нашыя пацыенты ў вялікай колькасці прымаюць аскарбінавую кіслату.
Тым, хто хоча на наступны дзень быць як гурок, прыйдзецца задумацца яшчэ напярэдадні свята, якія напоі і ў якой колькасці ўжываць.
play
pause
stop
mute
unmute
previous
next
000001323.mp3000001323.mp3
Падабаецца2
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца8

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

5
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
vox.com
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
“Камяніцы” не будзе: Банк БелВЭБ больш не хоча падтрымліваць нацкультуру
 13:58 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя












2008-01-03
Аляксандра Зімоўскага ўзнагародзілі ордэнам Францыска Скарыны
Старшыня Нацыянальнай дзяржаўнай тэлерадыёкампаніі Аляксандр Зімоўскі ўзнагароджаны ордэнам Францыска Скарыны — "за высокія дасягненні ў прафесійнай дзейнасці, значны асабісты ўнёсак у падрыхтоўку і забеспячэнне паспяховага ўдзелу беларускіх выканаўцаў у дзіцячых конкурсах песні "Еўрабачанне". Указ аб узнагароджанні падпісаны 31 снежня, паведаміла прэс-служба прэзідэнта. Медаля Францыска Скарыны ўдастоены выканаўчы прадзюсер прадзюсерскай групы галоўнай дырэкцыі тэлеканала "Лад" Людміла Барадзіна і першы намеснік міністра культуры Уладзімір Рылатка. 
Ганаровае званне "Заслужаны дзеяч культуры Рэспублікі Беларусь" прысвоена намесніку старшыні Дзяржтэлерадыёкампаніі Юрыю Азаронку.




2008-01-03
Канстытуцыйны акт Саюзнай дзяржавы можа быць прыняты ўжо сёлета?
Канстытуцыйны акт Саюзнай дзяржавы можа быць прыняты да канца 2008 года. Такое меркаванне ў інтэрв’ю Еўрарадыё выказаў старшыня Пастаяннай камісіі па міжнародных справах і нацыянальнай бяспецы Савета Рэспублікі Нацыянальнага сходу Беларусі Мікалай Чаргінец.
 Ён адзначыў, што акт амаль цалкам падрыхтаваны. Да таго ж, на думку сенатара, апошнім часам у беларуска-расійскіх адносінах склаліся спрыяльныя ўмовы для яго падпісання.
Мікалай Чаргінец: “Мяркую, што пасля выбараў прэзідэнта Расіі, надыдзе момант, калі патрэбна будзе паставіць кропку над “і”. У прынцыпе, самі выбары не паўплываюць на беларуска-расійскія адносіны. Яны павінны падвесці да той мяжы, за якой ідзе канчатковае рашэнне па прыняцці Канстытуцыйнага акту”.
Прыняцце акту стрымлівае адсутнасць адзінага погляду на кіраўніцтва Саюзнай дзяржавай. Прапаноўваецца тры варыянты: дзяржсавет, прэзідэнты дзвюх краін кіруюць Саюзнай дзяржавай па чарзе і ўсеагульныя выбары адзінага прэзідэнта. Па словах Чаргінца, акрамя гэтага застаецца яшчэ шэраг нявырашаных праблемаў.
Мікалай Чаргінец: “Там ёсць і іншыя праблемы. Да прыкладу, пытанне па адзінай валюце, эмісійны банк. Якім ён павінен быць? Чый ён: расійскі ці беларускі?”
На думку сенатара, усе гэтыя пытанні павінны вырашыць непасрэдна прэзідэнты дзвюх краін.




2008-01-03
Заўтра ў Полацку пачнецца суд над актывісткай апазіцыі Кацярынай Салаўёвай
4 студзеня адміністрацыйная камісія полацкага выканкама будзе разглядаць справу студэнткі мясцовага універсітэта Кацярыны Салаўёвай. Дзяўчыну абвінавачваюць у тым, што яна рабіла графіці палітычнага зместу. Супраць яе распачатыя дзве крымінальныя справы — за ўдзел у незарэгістраванай арганізацыі “Малады фронт” і графіці. 
У Полацку каля будынку выканкама падчас разгляду справы збяруцца сябры і знаёмыя дзяўчыны.
“Радыё Свабода”




2008-01-03
У Беларусі 2008 год абвешчаны Годам здароўя
Аляксандр Лукашэнка падпісаў указ аб абвяшчэнні 2008 года Годам здароўя.
 Як паведамілі ў прэс-службе прэзідэнта, дакумент прыняты ў мэтах стварэння ўмоў для далейшага фармавання здаровага ладу жыцця, развіцця аховы здароўя, фізічнай культуры і спорту, забеспячэння экалагічнай бяспекі, захавання маральных каштоўнасцяў і культуры ўзаемаадносін.
БЕЛТА




2008-01-03
Арцыбіскуп Тадэвуш Кандрусевіч накіраваў пастырскае пасланне на 2008 год
Тадэвуш Кандрусевіч, мітрапаліт Мінска-Магілёўскі, накіраваў пастырскае пасланне на 2008 год "Абвяшчаць слова Божае — крыніцу надзеі". У пасланні акрамя іншага адзначаецца, што 2008 год "будзе адзначаны шэрагам выключна важных падзеяў, якія датычацца абвяшчэння Божага слова і яго значэння ў жыцці як кожнага верніка, так і ўсяго Касцёла". 
Сярод гэтых падзеяў — чарговы Сінод біскупаў, прысвечаны слову Божаму ў жыцці і місіі касцёла, які будзе праходзіць у Ватыкане ў кастрычніку, а таксама Год святога апостала Паўла — нястомнага прапаведніка Божага слова язычнікам, які распачнецца 28 чэрвеня. 
А Канферэнцыя каталіцкіх біскупаў у Беларусі прыняла рашэнне прысвяціць 2008 год слову Божаму як крыніцы надзеі.
БелаПАН




2008-01-03
Міліцыянты знайшлі цела зніклай Ірыны Кужэльнай і затрымалі падазраванага
Сёння быў затрыманы падазраваны ў забойстве 7-гадовай Ірыны Кужэльнай, якая знікла ў Лагойскім раёне 23 лістапада. У той жа час у лесе недалёка ад вёскі, дзе жыла дзяўчынка, міліцыянты знайшлі яе цела. Абставіны смерці пакуль невядомыя. На целе выяўленыя сляды гвалту. Пра гэта Еўрарадыё паведаміў першы намеснік лагойскага РАУС Уладзімір Жданеня.
“Падазраванага затрымалі тут на лецішчах. У дадзены момант ён дае паказанні. Пакуль ён проста падазраваны, але верагоднасць, што забойца менавіта ён, вельмі вялікая”.




2008-01-03
ЖЭС: Навошта вам патрэбна часовая рэгістрацыя?
З 1 студзеня традыцыйную прапіску замяніла рэгістрацыя. Карэспандэнт Еўрарадыё ў першы дзень новаўводзінаў паспрабавала атрымаць часовую рэгістрацыю на год, але ў мінскіх разлікова-даведачных цэнтрах да канца не ведаюць, як выглядае гэтая працэдура. У ЖЭСе Першамайскага раёна ўвогуле здзівіліся, навошта мне патрэбна часовая рэгістрацыя, калі з ёй я не змагу стаць на чаргу на ўласную кватэру і ўладкавацца на працу.
Еўр.: Я хацела б атрымаць часовую рэгістрацыю. Куды мне трэба звярнуцца, і якія дакументы падаць?Спецыяліст: Усе дарослыя члены сям’і павінны прыйсці сюды. Вы прыходзіце, будзем складаць дамовы. Усё робіцца на месцы. Патрэбны пашпарт ваш, гаспадыні і ўсіх, хто прапісаны па гэтым адрасе. А да каго вы будзеце рэгістравацца?Еўр.: Да цёткі.Спецыяліст: Навошта вам часовая рэгістрацыя?Еўр.: Не хапае вольных 20 квадратных метраў, таму ў мяне застаецца толькі часовая рэгістрацыя. Спецыяліст: Які сэнс рэгістравацца часова? Вам так трэба, ці што? Вы будзеце кожны год яе працягваць? Ну, калі вас так задавальняе… Вы ж з такой рэгістрацыяй не станеце на чаргу кватэры і не зможаце ўладкавацца на працу.
Пасля звароту ў цэнтр прыйдзецца чакаць 3 дні, каб дазнацца, дазволіў вам начальнік зарэгістравацца ці не. Еўрарадыё вырашыла даведацца, ці хопіць трох старонак у пашпарце, каб паставіць туды ўсе такія адзнакі. У разлікова-даведачным цэнтры Партызанскага раёна сказалі, што пры часовай рэгістрацыі пашпарт наогул не спатрэбіцца: неабходна будзе набыць спецыяльнае пасведчанне і мяняць яго штогод. 
Спецыяліст: Да беларускага пашпарта вам будзе выдадзеная пэўная паперка. Еўр.: Мне за яе прыйдзецца плаціць?Спецыяліст: Я не ведаю наконт аплаты. Пакуль у нас няма ніякіх дакументаў па гэтых паперах: будзеце вы плаціць, не будзеце… За прапіску (рэгістрацыю) хутчэй за ўсё.
Пакуль называецца сума ў 7 тысяч рублёў. Юрыст разлікова-даведачнага цэнтра Партызанскага раёна сталіцы сама не ведае, якія дамовы прыйдзецца заключаць, калі я заўтра прыйду атрымліваць часовую рэгістрацыю. У гутарцы яна прызналася, што сёння занятая толькі вывучэннем гэтага дакумента.
Юрыст: Дамову найму трэба будзе заключаць. Не ведаю, нібыта кажуць, што бясплатнай дамовы ўжо не будзе. Я вось сама чытаю гэта палажэнне, але па сутнасці нічога не сказана. Наконт бясплатнай дамовы трэба яшчэ даведацца. Калі яго няма, тады вам не трэба будзе плаціць падатковай.
Еўрарадыё пацікавілася ў намесніка кіраўніка ўпраўлення грамадзянства і міграцыі Мінгарвыканкаму Іны Студзенічнік, ці можна будзе ўладкавацца на працу ў Мінску з часовай рэгістрацыяй. Аднак яна запэўніла, што зараз прадугледзець, як спрацуе Палажэнне аб рэгістрацыі, проста немагчыма: чыноўнікі яшчэ не да канца разумеюць новаўвядзенне.
Даведка Еўрарадыё:
Раней, каб прапісацца ў кватэру, неабходна было 12 кв.м (ад жылой плошчы) на аднаго чалавека. З 1 студзеня гэтая велічыня змянілася: для Мінску яна складае 20 кв.м (але ўжо ад агульнай плошчы), для астатняй тэрыторыі краіны – 15. Для часовай рэгістрацыі дастаткова і 4 квадратных метраў.




2008-01-03
Каля 90% ІП Брэста падтрымалі агульнарэспубліканскую акцыю пратэсту
Каля 90% індывідуальных прадпрымальнікаў, якія гандлююць на рынках і ў гандлёвых цэнтрах Брэста, падтрымалі агульнарэспубліканскую акцыю пратэсту. Пра гэта паведаміў старшыня Брэсцкага аддзялення грамадскага аб'яднання "Перспектыва" Віктар Чайкоўскі. Паводле яго слоў, прадпрымальнікі маюць намер не працаваць з нявыплатай падатку з 1 да 15 студзеня. 
У выпадку калі нічога не зменіцца, з 1 лютага яны маюць намер прыпыніць сваю дзейнасць на няпэўны тэрмін. Нагадаем, што забастоўка ІП пачалася 1 студзеня. Акцыя пратэсту накіравана супраць указа прэзідэнта, у адпаведнасці з якім з новага года ІП забаронена выкарыстоўваць працу наёмных работнікаў, за выключэннем блізкіх сваякоў.БелаПАН




2008-01-03
Беларуска Рыта Турава прызнаная найлепшым хадаком мінулага паўгоддзя
Міжнародная асацыяцыя лёгкай атлетыкі апублікавала вынікі "Race Walking Challenge" — шпатэтапнага спаборніцтва мацнейшых хадакоў свету. Пераможцамі паўгадавога тура сталі беларуска Рыта Турава і аўстраліец Люк Адамс. Тур уключаў у сябе восем этапаў, у тым ліку чэмпіянат свету ў Японіі і фінал у Саранску. Каб прэтэндаваць на прызы, неабходна было прыняць удзел прынамсі ў палове спаборніцтваў. 
На кожным з іх заліковыя ачкі атрымоўвалі спартоўцы, якія занялі месцы з першага па дзесятае. У агульны залік ішлі чатыры лепшыя паказчыкі. Рыта Турава выступала чатыры разы і штораз фінішавала першай.
"Прэсбол"




2008-01-03
Ярмошына забараніла друкаваць улёткі ў замежных друкарнях
Лідэраў апазіцыі гэта заява здзівіла, бо так было заўжды. Між тым, яны ўказалі старшыні Цэнтрвыбаркаму, што беларускія друкарні іх перадвыбарныя ўлёткі друкаваць адмаўляюцца. Новы год для беларускіх палітыкаў пачаўся з папярэджання ў іх адрас старшыні Цэнтрвыбаркаму Лідзіі Ярмошынай. Па яе словах, на парламенцкіх выбарах 2008 года кандыдатам у дэпутаты Палаты прадстаўнікоў трэба будзе дзейнічаць больш абачліва ў параўнанні з папярэднімі выбарамі і ні ў якім разе не карыстацца замежнай матэрыяльнай дапамогай. Такі факт стане падставай для адмены рэгістрацыі кандыдата.Жорсткую пазіцыю кіраўніка ЦВК у дачыненні да спонсарскіх грошай патлумачыў Еўрарадыё сакратар Цэнтральнай выбарчай камісіі Мікалай Лазавік.
Мікалай Лазавік: “Паколькі выбары гэта пытанне цалкам унутранае, то і грошы павінны быць не замежных спонсараў, якія за гэтыя грошы навязваюць сваю ўладу, а грашыма грамадзян той краіны, дзе праходзяць выбары”.
Галоўным доказам выкарыстання кандыдатам у дэпутаты “левых” грошай, на думку чыноўнікаў Цэнтрвыбаркаму, можа стаць друк перадвыбарных матэрыялаў за межамі Беларусі. Па словах сакратара камісіі, аплочваць паслугі замежных друкарняў выбарчыя камісіі не будуць. Калі ж такія ўлёткі з’явяцца, гэта будзе сведчыць аб тым, што іх аплацілі спонсары. Мікалай Лазавік: “Калі гэта рахунак беларускага прадпрыемства – выбарчая камісія яго аплоціць. Калі замежнага – не аплоціць. Калі ж з’явілася друкаваная прадукцыя замежная – значыць, яна выраблена за “левыя” грошы, якія паступілі не ад выбарчай камісіі. А выкарыстанне такіх грошай забаронена па законе”.
Акрамя таго, на думку сакратара, несумленна аддаваць грошы замежным працаўнікам. Трэба даваць зарабіць мясцовым друкарням, якія потым частку заробленых грошай вернуць у бюджэт у выглядзе падаткаў. А тое, што беларускія друкарні могуць адмовіцца друкаваць улёткі апазіцыйным кандыдатам, назваў глупствам. Мікалай Лазавік: “Падчас выбараў мы нават не аперуем такімі паняццямі, як апазіцыя. У нас усе – суб’екты выбарчага працэсу. Кандыдаты альбо прэтэндэнты ў кандыдаты. Слова “апазіцыя”, хоць яно і агульнапрынятае, для нас падчас выбараў непрымальнае. Мы да ўсіх ставімся аднолькава. І патрабуем такога ж аднолькавага падыходу да кандыдатаў у дэпутаты з боку як дзяржаўных, так і недзяржаўных суб’ектаў, якія будуць аказваць нейкія паслугі альбо дапамогу ў правядзенні выбарчай кампаніі”.
Старшыня АГП Анатоль Лябедзька ў словах кіраўніка ЦВК не знайшоў для сябе нічога новага. Прыгадаўшы словы былога кіраўніка КДБ Сухарэнкі пра тое, што поспех мінулых выбараў забяспечылі яны, а не Цэнтрвыбаркам, ён таксама параіў Ярмошынай больш сачыць за выкананнем дырэктарамі друкарняў законаў. І паабяцаў, што яны ўсё адно знойдуць магчымасць звярнуцца да выбаршчыкаў.
Анатоль Лябедзька: “На мінулых выбарах большасць дэмакратычных кандыдатаў у Мінску проста не змаглі фізічна надрукаваць свае ўлёткі. Таму спадарыні Ярмошынай трэба паклапаціцца, каб кандыдаты маглі друкаваць сваё прадукцыю ў Беларусі. Для нас галоўнае -- дайсці да выбаршчыка. Якім шляхам мы гэта зробім: праз андэграўнд, ці напісанне ад рукі ўлётак, ці “самапалам” праз камп’ютар -- справа дзесятая. Але мы не будзем ісці па той нішы, якую нам пакінулі Цэнтрвыбаркам, КДБ ды іншыя структуры”.
Старшыню ПКБ Сяргея Калякіна заява старшыні Цэнтрвыбанкаму не напалохала, а здзівіла. Па яго словах, не зразумела, чаму яна загаварыла аб забароне на выкарыстанне замежных грошай толькі зараз. Сачыць за гэтым Цэнтрвыбаркам павінен быў заўсёды. І параіў падумаць, як караць чыноўнікаў, якія адмаўляюць кандыдатам ад апазіцыі ў магчымасці надрукаваць свае ўлёткі ў беларускіх друкарнях.
Сяргей Калякін: “Ярмошына павінна саджаць у турму кіраўнікоў дзяржаўных друкарняў. Хай яна гаворыць пра тое, як яна будзе ўздзейнічаць на тых чыноўнікаў, якія парушаюць Канстытуцыю і беларускае заканадаўства. А гэта адбываецца кожны раз падчас выбараў”.
Пра немагчымасць для апазіцыйных кандыдатаў надрукаваць свае ўлёткі ў Беларусі расказаў Еўрарадыё і намеснік старшыні БСДП (Грамада) Анатоль Ляўковіч. А ініцыятыву Цэнтрвыбаркаму назваў спробай перашкодзіць ім дайсці да выбаршчыкаў.
Анатоль Ляўковіч: “Гэта такая прэвентыўная мера. Маўляў, не думайце, што вы дойдзеце да электарату. Іншага чакаць ад улады не даводзіцца, і гэта заява заканамерная і зразумелая. Выбараў і падліку галасоў у нас няма. Але ўладзе важна не толькі лічыць, але і не дапусціць альтэрнатыўных кандыдатаў да людзей”.
Старшыня партыі БНФ Лявон Баршчэўскі ўпэўніў Еўрарадыё, што дэмакратычныя дэпутаты ад такой пільнай увагі да крыніц фінансавання сваёй перадвыбарчай кампаніі не пацерпяць.
Лявон Баршчэўскі: “Я думаю, дэмакратычныя дэпутаты ад гэтага не пацерпяць. Бо каго рэгістраваць, а каго не, будзе вырашацца не ў Цэнтрвыбаркаме, а ў Адміністрацыі прэзідэнта. І прычыны адмовы будуць шукацца пад гэта, а не нейкія там доказы”.
Па словах кіраўніка БНФ, заява Ярмошынай сведчыць аб страху рэжыму нават перад віртуальнымі кандыдатамі.
Даведка Еўрарадыё
Падчас выбарчай кампаніі кандыдату ў дэпутаты Палаты прадстаўнікоў Цэнтрвыбаркам выдзяляе каля 700 долараў. Такім чынам, на кожнага з прыблізна 80 тысяч выбаршчыкаў адной выбарчай акругі прыходзіцца агітацыйнай прадукцыі на суму каля 10 цэнтаў.




2008-01-03
Страты бюджэту ад забастоўкі ІП будуць неадчувальныя — Андрэй Тур
Страты бюджэту Беларусі ад забастоўкі індывідуальных прадпрымальнікаў (ІП) будуць неадчувальныя. Такое меркаванне выказаў намеснік міністра эканомікі Андрэй Тур на прэс-канферэнцыі 3 студзеня. Як паведамлялася раней, з 1 студзеня 2008 года ІП праводзяць забастоўку. Акцыя пратэсту накіравана супраць падпункта ўказа прэзідэнта, у адпаведнасці з якім з новага года ІП забаронена выкарыстоўваць працу наёмных работнікаў за выключэннем блізкіх сваякоў. 
Забастоўка праходзіць у форме "вымушанага адпачынку з нявыплатай падаткаў". Плануецца, што акцыя прадоўжыцца да 15 студзеня. Намеснік міністра падкрэсліў, што ў выпадку нявыплаты падаткаў у індывідуальных прадпрымальнікаў могуць узнікнуць праблемы. 
Паводле яго слоў, калі ІП пойдуць у адпачынак без выплаты падаткаў, на іх могуць быць накладзены штрафы, а таксама прадпрымальнікаў могуць пазбавіць ліцэнзій.
БелаПАН




2008-01-03
Прэзідэнт выдаў таленавітай моладзі 300 мільёнаў рублёў
Аляксандр Лукашэнка зацвердзіў рашэнне Савета спецыяльнага прэзідэнцкага фонду па падтрымцы таленавітай моладзі. У адпаведнасці з гэтым дакументам каля 300 мільёнаў рублёў пералічваецца Міністэрству культуры для ўзнагароджання таленавітых маладых людзей і мастацкіх калектываў, якія маюць значныя творчыя дасягненні ў 2007 годзе. 
У прыватнасці, як распавялі ў прэс-службе прэзідэнта, гранд-прэмія і званне лаўрэата спецыяльнага фонду прэзідэнта прысвоены ўладальніку Гран-пры “Славянскага базару” Андрэю Кунцу і пераможцу дзіцячага "Еўрабачання-2007" Аляксею Жыгалковічу.
“Інтэрфакс”




2008-01-03
Гродзенскія прадпрымальнікі ўзялі адпачынак на 15 дзён
Менавіта такую форму пратэсту абралі гандляры гродзенскіх рынкаў "Цэнтральны" і "Паўднёвы". Сёння там працавала толькі палова гандлёвых кропак. Што датычыць галоўнага рэчавага рынка "Карона", то ў чацвер на працу выйшла толькі траціна гандляроў. На думку аднаго з кіраўнікоў прадпрымальніцкага руху Валерыя Леванеўскага, гэта толькі пачатак пратэсту гродзенскіх ІПэшнікаў.
Сяргей Апановіч, Еўрарадыё, Гродна




2008-01-03
Заўтра ў Беларусі будзе мінус 20, а на Раство сіноптыкі абяцаюць завіруху
У бліжэйшыя два дні ў Беларусі чакаецца халоднае і яснае надвор’е без ападкаў. Пра гэта Еўрарадыё паведаміла галоўны сіноптык Рэспубліканскага гідраметэацэнтра Вольга Фядотава. 
“4-5 студзеня тэмпература ўначы будзе мінус 11-17, а на ўсходзе краіны да мінус 20. Днём у асноўным ад 7 да 14 градусаў марозу. Шостага студзеня на захадзе краіны пройдзе снег, узмацніцца паўднёва-ўсходні вецер. 
На Раство амаль на ўсёй тэрыторыі пройдзе снег з завірухай, начная тэмпература 5-12 марозу, а ўдзень ад аднаго да сямі ніжэй за нуль”.




2008-01-03
Эпідэмія грыпу ў Беларусі адкладваецца да лютага
Як адзначыў галоўны дзяржаўны санітарны лекар Міхаіл Рымжа, масавыя захворванні, хутчэй за ўсё, пачнуцца не раней за люты. Зараз захворванне на грып і вострыя рэспіраторныя вірусныя інфекцыі ў краіне знаходзіцца на невысокім узроўні. Паводле звестак медыкаў, гэтаму ў многім спрыяюць прафілактычныя прышчэпкі. Такую працэдуру прайшоў амаль мільён чалавек, сярод якіх амаль 300 тысяч дзяцей.
Першы канал




2008-01-03
Вікторыя Азаранка выйшла ў паўфінал тэніснага турніру ў Аўстраліі
Беларуская тэнісістка Вікторыя Азаранка выйшла ў паўфінал турніру ў аўстралійскім Голд-Косце з прызавым фондам 175 тысяч долараў. 3 студзеня ў 1/4 фіналу яна выйграла ў Дамінікі Цыбулькавай са Славакіі з лікам 6:1, 3:6, 6:3. У чвэрцьфінале спаборніцтваў дуэтаў Азаранка і ізраільцянка Шахар Пеер прайгралі "пасеяным" пад другім нумарам кітаянкам Цзі Янь і Жы Жэн — 6:4, 3:6, 10:12.
БелаПАН




2008-01-03
Улады не пойдуць насустрач прадпрымальнікам, нягледзячы на страйк
У Магілёве падчас стыхійнага мітынгу адбылася сустрэча індывідуальных прадпрымальнікаў з абласным кіраўніцтвам. Аднак вынікі перамоў плёну не прынеслі. Пра гэта Еўрарадыё паведаміла прадпрымальніца Святлана Скаль.
“Сустрэча праходзіла з Віктарам Красоўскім, адказным за прадпрымальніцтва ў вобласці, таксама быў прадстаўнік эканамічнага аддзела аблвыканкаму. Яны сказалі, што пытанне пра ІП ужо вырашана канчаткова. Яны паабяцалі, што перададуць нашы патрабаванні Кабякову. Але ў асноўным яны раілі прыносіць свае прапановы па рэарганізацыі ІП у ПУП”.
Па словах прадпрымальніцы, зранку ў Магілёве не працавала большасць рынкаў і гандлёвых цэнтраў. Аднак пасля таго, як адміністрацыі рынкаў папярэдзілі, што пазбавяць прадпрымальнікаў гандлёвых месцаў, большасць з іх выйшлі на працу.




2008-01-03
У Мінюсце не ўмеюць лічыць да 6?
Лідэр Партыі камуністаў беларускай Сяргей Калякін рыхтуе адкрыты ліст у Міністэрства юстыцыі. Прычынай гэтаму стала заява міністра Віктара Галаванава. Нагадаем, напярэдадні ён паведаміў, што Мінюст мае намер накіраваць у Вярхоўны суд пазоў аб ліквідацыі Партыі камуністаў. 
Па словах міністра, 2 студзеня мінуў паўгадавы тэрмін прыпынення дзейнасці партыі. 2 жніўня 2007 года адпаведнае рашэнне прыняў Вярхоўны суд. Але 2 студзеня прайшло толькі 5 месяцаў. Паўгода будзе толькі ў лютым. 
Акрамя таго міністр абвінаваціў партыю ў тым, што кіраўніцтва ПКБ так і не здолела выправіць парушэнні, за якія яе дзейнасць была прыпынена. Цяпер Сяргей Калякін збіраецца дабівацца таго, каб міністр адклікаў пазоў.
“Згодна з дзеючым законам аб палітычных партыях, мы павінны не пазней чым за 10 дзён да заканчэння тэрміну прыпынення дзейнасці падаць у Міністэрства юстыцыі дакументы, якія сведчаць аб тым, што мы выправілі парушэнні. Тады наша дзейнасць аднаўляецца аўтаматычна, калі мінае тэрмін прыпынення, адпаведна 2 лютага”.
Па словах Калякіна, за час, калі дзейнасць партыі была прыпынена, ніводзін чыноўнік Мінюста не правяраў партыйныя структуры. Таму ў міністэрства няма падставаў казаць, што парушэнні не былі выпраўленыя.




2008-01-03
Магілёўскія прадпрымальнікі праводзяць стыхійны мітынг
У цэнтры Магілёва праходзіць стыхійны мітынг прадпрымальнікаў. На галоўнай плошчы горада сабралося каля 500 чалавек. У гэты момант прадстаўнікі прадпрымальніцкага руху праводзяць перамовы з кіраўніцтвам Магілёўскага аблвыканкаму. Пра гэта Еўрарадыё паведаміў адзін з удзельнікаў акцыі Сяргей Фамін.
“Цяпер яны ў будынку аблвыканкаму. Там праходзяць перамовы з уладамі. Тэлефоны ў іх адключаныя, таму пакуль нічога не вядома”.
З 1 студзеня, згодна з указам прэзідэнта, індывідуальным прадпрымальнікам забараняецца трымаць наёмных працаўнікоў, апроч блізкіх сваякоў. Пры гэтым ІП дазволена мець не больш за трох работнікаў. 
З 1 студзеня прадпрымальнікі абвясцілі агульнарэспубліканскі страйк. Па словах аднаго з лідэраў мінскіх прадпрымальнікаў Аляксандра Макаева, у сталіцы не працуюць ад 20 да 30 адсоткаў гандлёвых кропак на розных рынках і гандлёвых цэнтрах.
“Напрыклад, Ждановічы — 1200 гандлёвых кропак на будаўнічым рынку. З іх на 200 не аплачана нават арэнда, хоць арэнду мы павінны плаціць, калі ідзем на страйк. 
Падаткі прадпрымальнікі могуць не плаціць, таксама НДС і адзіны падатак можна не плаціць. У гэтай сітуацыі вялікія страты панясуць самі рынкі”.




2008-01-03
Жыхар Гомельшчыны адстрэліў сабе руку гранатамётам
Следчы аддзел Кармянскага РАУС распачаў крымінальную справу ў дачыненні да жыхара вёскі Ліцвінавічы за незаконнае захоўванне агнястрэльнай зброі. 2 студзеня ў госці да жыхара вёскі Ліцвінавічы прыйшоў 50-гадовы сябар, які прынёс з сабой зараджаны гранатамёт РПГ-18. Пры сумесным ужыванні спіртных напояў гаспадар гранатамёта вырашыў разабраць агнястрэльную зброю. Прагучаў стрэл, у выніку чаго ў доме пачаўся пажар. Госцю выстралам адарвала кісць правай рукі, цяпер ён знаходзіцца ў лякарні. 
Гаспадар дома не пацярпеў. Кармянскія міліцыянты высвятляюць акалічнасці здарэння. Гранатамёт РПГ-18 "Муха" — гранатамёт аднаразовага выкарыстання. Быў прыняты на ўзбраенне ў савецкай арміі ў 1972 годзе.
БелаПАН




2008-01-03
У навагоднія святы ў Мінску зафіксаваны бум нараджальнасці
З 31 снежня па 2 студзеня ў Мінску зафіксавана 77 выклікаў хуткай дапамогі з нагоды родаў. Пра гэта паведамілі на станцыі хуткай медыцынскай дапамогі. Самая вялікая колькасць выклікаў прыпадае на 2 студзеня — 38. Да прыкладу, у звычайныя дні ў лякарні паступаюць не больш за 20 парадзіх. 
Увогуле па словах медыкаў, больш за ўсё выклікаў хуткай дапамогі было 1 і 2 студзеня — больш за 2 тысячы, з якіх кожныя суткі больш за 350 экстраных выклікаў. 
У навагоднюю ноч паслугамі хуткай скарысталіся 1700 чалавек. З іх больш за 220 выпадкаў траўм, а таксама 2 выпадкі пераахалоджвання.
“Інтэрфакс”




2008-01-03
Уладальнік Velcom стаў чалавекам года ў Аўстрыі
Самы ўплывовы штомесячны аўстрыйскі часопіс Trend назваў чалавекам 2007 года ў Аўстрыі генеральнага дырэктара кампаній Telekom Austria Group і Mobilkom Austria Group Барыса Немшыча. Адной з прычын атрымання высокай узнагароды стаў выхад кампаніі на рынак мабільнай сувязі Беларусі. Гэта адбылося дзякуючы набыццю кантрольнага пакета акцый аператара VELCOM. 
У кастрычніку 2007 года Telekom Austria Group абвясціла аб набыцці 70% кіпрскай SB Telecom Ltd., якая з'яўляецца адзіным уладальнікам сотавага аператара Velcom, прыкладна за 730 мільёнаў еўра. Telekom Austria таксама збіраецца выкупіць астатнія 30% да канца 2010 года.“Інтэрфакс”




2008-01-03
Лукашэнка прызначыў начальніка Дэпартамента выканання пакаранняў
Аляксандр Лукашэнка падпісаў указ аб прызначэнні Валерыя Яромкіна начальнікам Дэпартамента выканання пакаранняў Міністэрства ўнутраных спраў Беларусі. Пра гэта паведамілі ў прэс-службе прэзідэнта, інфармуе “Інтэрфакс”. Дагэтуль генерал-маёр міліцыі кіраваў упраўленнем унутраных спраў Гомельскага аблвыканкаму. 
Нагадаем, у сярэдзіне верасня 2007 года прэзідэнт звольніў былога начальніка ДВП Уладзіміра Коўчура. Выконваў абавязкі кіраўніка ведамства Юры Баранкоў.




2008-01-03
"Гамбург" набыў беларускага футбаліста Антона Пуцілу за паўмільёна еўра
Нямецкі футбольны клуб "Гамбург" набыў у мінскага "Дынама" 20-гадовага Антона Пуцілу. Паўабаронца маладзёжнай зборнай Беларусі абышоўся немцам у 500 тысяч еўра, паведамляе “Прэсбол”. На гэтым тыдні беларус павінен прыбыць у распараджэнне свайго новага клуба. Ужо ў панядзелак, 7 студзеня, ён адправіцца з асноўным складам “Гамбурга” на зборы ў Дубаі. Галоўны трэнер нямецкага клуба Хууб Стэванс назваў Пуцілу "маладым талентам". 
На дадзены момант у чэмпіянаце Нямеччыны перапынак. У турнірнай табліцы “Гамбург” займае трэцяе месца пасля “Баварыі” і “Вердэра”.




2008-01-03
Мінімальны адпачынак у Беларусі будзе 24 дні
Асноўны мінімальны водпуск у Беларусі будзе не менш за 24 дні. Такі ўказ падпісаў Аляксандр Лукашэнка, паведамляе прэс-служба прэзідэнта. Там адзначылі, што дэкрэт набывае моц з 26 студзеня 2008 года.
“Інтэрфакс”




2008-01-03
Мінюст Беларусі мае намер ініцыяваць ліквідацыю Партыі камуністаў
Міністэрства юстыцыі мае намер накіраваць у Вярхоўны суд пазоў аб ліквідацыі Партыі камуністаў Беларускай. Пра гэта паведаміў міністр юстыцыі Віктар Галаванаў. 2 студзеня мінуў паўгадавы тэрмін прыпынення дзейнасці партыі. 2 жніўня 2007 года адпаведнае рашэнне прыняў Вярхоўны суд. 
Гэтым разам міністр абвінаваціў членаў партыі ў тым, што яны на працягу гэтых паўгода давалі інтэрв’ю як беларускім, так і замежным СМІ. Па словах міністра, на перыяд прыпынення дзейнасці членам партыі забаронена здзяйсняць любую дзейнасць, акрамя той, якая звязаная з выпраўленнем парушэнняў заканадаўства, а таксама карыстацца банкаўскім рахункам за выключэннем некаторых выпадкаў. 
На думку Галаванава, кіраўніцтва партыі так і не здолела выправіць парушэнні, за якія яе дзейнасць была прыпынена.
БЕЛТА




2008-01-03
Памёр вядомы расійскі акцёр Аляксандр Абдулаў
Сёння ранкам у маскоўскай лякарні на 55-м годзе жыцця памёр вядомы расійскі акцёр Аляксандр Абдулаў. 
Шпіталізаваны ён быў ў жніўні 2007 года, паведамляе РИА Новости. Падчас здымак у акцёра нечакана абвастрылася язва страўніка. Яму зрабілі аперацыю, пасля чаго Абдулаў з’ехаў у Ізраіль на кансультацыю. Там яму быў пастаўлены дыягназ "рак лёгкіх".




2008-01-03
Якім быў самы незвычайны Новы год у вядомых людзей Беларусі?
Такое пытанне Еўрарадыё задало палітыкам, зоркам эстрады ды творцам. Што такое “незвычайна” кожны разумее па-свойму. Для кагосьці самым запамінальным стаў Новы год дома, а для кагосьці нават сустрэць Новы год у самалёце – звычайная справа. “Гэта з’ява таксама звычайная, нічога незвычайнага ў гэтым няма”, -
сціпла кажа вядомы палітык Зянон Пазняк пра святкаванне Новага года ў
паветры:
“У 70-я гады я ляцеў з Ленінграду, проста было дрэннае надвор’е і не было білетаў”.
А вось для спявачкі Іны Афанасьевай усе Новыя гады – незвычайныя. А
самай запамінальнай стала ноч, якую спявачка правяла дома, у коле сям’і:
“Звычайных Новых гадоў у мяне ўвогуле не бывае – яны ўсе незвычайныя.
Так атрымліваецца, што сустракаем мы Новы год на працы, таму самы
незвычайны для мяне Новы год быў той, які я сустрэла дома. 
Як не банальна гэта гучыць, але гэта быў самы запамінальны, незвычайны
Новы год. І я думаю, што гэта цудоўна, калі ў людзей ёсць традыцыя
сустракаць Новы год дома. А наша праца, на жаль, звязаная з бясконцым
святам, мітуснёй, дзвіжухай. І калі чалавек можа дазволіць сабе ў Новы
год быць дома – гэта цудоўна”.
Ці не самы брутальны Новы год адзначыў пісьменнік і перформер Зміцер Вішнёў – адзін у пустой кватэры з труной:
“Я прынцыпова рабіў перформанс на Новы год і прынцыпова святкаваў яго ў
адзіноце. У мяне дома на той момант стаяла труна у кватэры, і я склаў у
труну кніжкі ўсіх вядомых беларускіх графаманаў. Перформанс называўся
“Смерць друкаваным гадзінам”.
Спявачка Алеся ніколі не забудзе Новы год, які яна сустрэла 8 год таму.
За тры дні да свята яна нарадзіла сына і мусіла сустракаць Новы год у
раддоме:
“Ёсць такая прыкмета – дзе сустрэнеш Новы год, як яго сустрэнеш, так
яго і правядзеш. Мне вельмі не хацелася, каб гэта ўсё было ў лякарні,
таму мы папрасіліся, і пад падпіску нас адпусцілі дадому з малым дзіцём.
Прыехалі дадому недзе ў 10 гадзін вечара, пакуль туды, пакуль сюды –
пачалі біць куранты. Хлопца нашага мы паклалі спаць, але ён прачнуўся і
разам з намі сустрэў Новы год. Пра гэты Новы год я ніколі не забуду”.
Жонка мастака Алеся Пушкіна таксама нарадзіла дачку за некалькі дзён да Новага года:
“Мінулы год быў самы незвычайны. У мяне жонка каталічка, і яна была
цяжарная. І па ўсіх тэрмінах яна мусіла нараджаць 13-17 снежня…
Тэлефаную – Яначка, ну як ты? “Как дзела?”, а яна кажа – пакуль не
радзіла…
Я тэлефаную доктару і кажу – зрабіце, калі ласка, так, каб яна
нарадзіла ў ноч з 24-га на 25-га! А доктар кажа – ну гэта як воля
Божая. І вось самы цудоўны момант быў – гэта што дзяўчынка нарадзілася
23-га ўвечары.
Мінулы год для Алеся Пушкіна стаў самым незвычайным. Такі вось “цуд на Каляды”.
“Як узгадаю, дык аж не магу”, - смяецца палітык Сяргей Гайдукевіч,
прыгадваючы свой самы запамінальны Новы год. Ён разам з сям’ёй ледзьве
не спаліў суседзяў — вінаватыя ва ўсім кітайскія петарды:
“Першая ракета паляцела да суседзяў, другая – у наш дом, трэцяя
паляцела да іншых суседзяў. Мы рванулі хто куды – хто па вядро, хто
яшчэ куды. Забыць гэта немагчыма”.
Не купляйце кітайскія петарды, раіць Сяргей Гайдукевіч. А я, Наста Ігнатовіч, віншую вас з Новым Годам. Сустрэнемся ў наступным.




2008-01-03
Як сустрэнеш, так і правядзеш
Еўрарадыё вырашыла даведавацца, як адзначыць Новы год так, каб свята запомнілася назаўжды і было як мага больш экстрэмальным і яскравым. Беларускія турфірмы амаль не прапануюць незвычайных святкаванняў. Распавядае супрацоўніца турыстычнага агенцтва “Фэнтэзі турс”:
“Некалькі гадоў запар мы рабілі сустрэчу Новага года ў кракаўскім аквапарку. Атрымліваўся такі незвычайны водны Новы год. Мы вельмі вылучаліся з гэтай прапановай ад астатніх турфірмаў. І людзі, якія наважыліся вось так адзначыць свята, былі проста ў захапленні”.
Больш таго, удзельнікі святкавання ў вадзе пілі шампанскае і, дарэчы, не забыліся на святочнае ўбранне. Жанчыны былі ў купальніках і каралях, а мужчыны – у плаўках і гальштуках-мятліках.
ЖЖ-карыстальніца Таццяна прапанавала яшчэ адно экстрэмальнае адзначэнне свята. Якое, у адрозненні ад папярэдняга не патрабуе вялікіх выдаткаў. Менавіта так са сваімі сябрамі Таццяна плануе ўвайсці ў 2008 год:
“Мы хочам накіравацца на вакзал. І ўсёй кампаніяй сесці на першы поезд, які нам трапіцца. На ім мы рванем у іншы горад, дзе мы збіраемся гуляць, весяліцца, віншаваць усіх. А раніцай ці апоўдні наступнага дня зноў вернемся ў Мінск. Раз прыгоды цябе не знаходзяць, то мы самі накіруемся шукаць іх. Я думаю, што ў гэты Новы год павінна адбыцца нешта добрае”.
Дарэчы, для ахвотных сустрэць Новы год у цягніку беларуская чыгунка прадугледзела шэраг святкаванняў. У гэтую ноч праваднікі будуць усялякім чынам ствараць святочную атмасферу, дарыць падарункі і нават абяцалі прысутнасць Дзеда Мароза.
А як адзначаць надыход 2008 года экстрэмалы? Дурное пытанне, канешне ж экстрэмальна! Пра свае планы Еўрарадыё распавёў сноўбардыст Сяргей:
“Мы едзем у Тбілісі, а адтуль на гарналыжны курорт Гудауры. Знаходзіцца ён 2200 метраў над узроўнем мора”.
Менавіта на гэтай вышыні Сяргей са сваімі сябрамі і збіраецца сустракаць свята. У гэтым годзе, дарэчы, спецыяльна пад навагоднюю ноч там абяццалі зрабіць электрычнае асвятленне, каб кожны жадаючы сустрэў год жоўтага пацука непасрэдна на сноўбордзе ці лыжах, як каму падабаецца.
Надыход 2007 года Сяргей таксама святкаваў у гарах, але на Эльбрусе. Сёлета ж выбраў Грузію не выпадкова. Бо гэта ўжо другая паездка ў Гудауры, і менавіта гэты курорт хлопец раіць усім аматарам гарналыжнага спорту:
“Там усё вельмі цудоўна. Я ў поўным захапленні ад грузінскай гасціннасці. Як мне падаецца, лепшай краіны не знойдзеш!”
Таксама ў горы, але ж без сноўбордаў збіраецца са сваімі сябрамі Паша Гарбуноў. І нягледзячы на халоднае горнае надвор’е яны плануюць сустрэць свята даволі рамантычна:
“Мы сядаем на цягнік і едзем у Сімферопаль, а адтуль дабіраемся да пячорных гарадкоў пад Бахчысараем, іх там каля 5-6. Мы збіраемся забрацца на вяршыню, у адзін з гэтых гарадкоў. 
Паход будзе цягнуцца 2-3 дні, з аднаго пячорнага гарадка ў іншы. На само свята, магчыма, у адным з гарадкоў нікога не будзе, і мы там паміж сабою пасядзім, вып’ем шампанскага. Паглядзім уніз, бо там адкрываецца вельмі прыгожы краявід на дзесяткі кіламетраў. Плюс да таго, будзе чыстае неба, бо халодна і будзе відаць зоркі”
Дарэчы, каб экстрэмальна сустрэць Новы год, не абавязкова лезці ў горы ці спускацца ў ваду. Напрыклад, мінулы год карыстальніца ЖЖ Вольга збіралася спакойна сустрэць у Парыжы, а атрымалася, што ёй прышлося даволі актыўна пабегаць. Усё пачалося яшчэ ў гатэлі…
“Спачатку мы пачалі адзначаць расійскі Новы год. Затым інтэрнацыянальнай кампаніяй працягнулі святкаванне эстонскага і беларускага Новага года. Праўда, гэта ўжо было ў метро, дзе святочны настрой стваралі негры, якія танчылі хіп-хоп. І для сустрэчы французскага Новага году прыйшлося бегчы спрынтарскую гонку, таму што мы са сваім веданнем Парыжа, не вельмі паспявалі да Эйфелевай вежы, дзе распачыналася самая галоўная імпрэза”
Па словах дзяўчыны, ёй вельмі запомнілася гэтае святкаванне, і яна раіць усім адзначаць Новы год незвычайна:
“Гэты Новы год запомніўся тым, што я ніколі так хутка не бегала, каб паспець адзначыць свята. Да таго ж я бегла з трохлітровай бутэлькай французскага шампанскага. Незвычайным было тое, што нягледзячы на ўсе страты: у нас скралі фотаапарат і шапку, а французкія паліцыянты пусцілі слёзацечны газ – настрой у нас быў вельмі добры. Таму што гэта Францыя, Парыж, Эйфелева вежа. 
Усім так жадаю сустрэць Новы год. Бо, як кажуць, як сустрэнеш Новы год, так яго і правядзеш. У мяне гэты год быў насычаны прыемнымі нечаканасцямі і сюрпрызамі. Дый наогул у цяперашні час лепш адыйсці ад традыцыйных застолляў і салата “Аліўе”. А паспрабаваць разнастаіць сваё жыццё незвычайнымі святкаваннямі Новага года”




2008-01-03
Беларус Глушанкоў, які будуе лабірынты
На Новы год на цуд натрапіць не складана. З рознымі людзьмі здараюцца розныя цуды, але з некаторымі – такія, пра якія надзвычай цікава распавядаць і слухаць. Для Канстанціна Глушанкова цудам сталі веды пра лабірынты. Цяпер ён марыць стварыць у Беларусі сад лабірынтаў. - Раптам аказалася для мяне дзіўным, што тое, што мне распавядалі пра лабірынты ў школе, тое, што я ведаў, што чытаў, аказалася абсалютна не так. Аказваецца, лабірынт – гэта тое, у чым заблукаць нельга. - Як гэтыя веды вас знайшлі?- Я быў на славянскім вечы, якое праводзілася пад Стоўбцамі. І там людзі, якія ўмеюць рабіць лабірынты, выклалі два лабірынты проста галінкамі і травой. Мне прапанавалі прайсці па іх, я прайшоў. Уявіце, вы ідзяце проста па сцежцы, яна ўецца. Дыяметр гэтага лабірынта метраў дванаццаць. І раптам з вамі нешта адбываецца. Ты проста ідзеш. А ў целе адбываецца нешта такое цудоўнае, інакш не скажаш. Гэта “зачапіла”. У мяне ёсць падрыхтоўка па целаарыентаванай тэрапіі, па псіхалогіі, то бок я такія рэчы ўмею: адчуваць прастору, энергію. Дык вось, там яно ёсць! А потым раптам высвятляецца, што ўсе гэтыя легенды нічога агульнага з рэальнасцю не маюць. З’яўляюцца іншыя веды – пра тое, што лабірынт з’явіўся недзе за тры тысячы гадоў да нашай эры. На месцах “збору” лабірынтаў потым з’яўляюцца кляштары. То бок гэта самыя старажытныя сакральныя такія рэчы. Гэта звязана з чалавечай духоўнасцю. Кажуць, што атланты, якія выратаваліся, з дапамогай лабірынтаў ўзнаўлялі свае веды і ўменне мець зносіны з прыродай. Лабірынт, які, напрыклад, будавалі каля мора, будавалі, каб павысіць ўловы. Але як? Яны з морам дамаўляліся. Вось памятаеце біблейскую гісторыю пра тое, як Ісус сказаў закінуць сеткі ў Віфлеемскае мора, і сеткі прыйшлі поўнымі. Рыбакі цэлы дзень лавілі, а потым ім паказалі, дзе будзе багаты ўлоў. Дык вось гэта з тых цудаў. - Але лабірынт – гэта рукатворная сістэма?- Так.- А месца? Нейкае энергетычна моцнае месца выбіраюць адмыслова для лабірынта, ці наадварот: дзе будуюць лабірынт, там узнікае сіла?- Тут ёсць і тое, і тое. Канешне, месца для лабірынта выбіраюць. Яно мусіць падабацца. Калі выбіраеш цэнтральную кропку лабірынта, мяркуеш, з якімі энергіямі гэта будзе звязана. Натуральна, лабірынты, пабудаваныя ў гарах і каля ракі, будуць рознымі. З лабірынтамі яшчэ вось што цікава. Уяўляеце: два аднолькавыя лабірынты, знаходзяцца на адлегласці 10-20 метраў адзін ад аднаго. Ідзеш па адным, і ў ім хочацца танцаваць. Ногі самі прыплясваюць, проста так. Думаеш: чаго гэта? То бок мазгі здзіўляюцца, а цела робіць…- Гэта менавіта калі ідзеш па гэтых сцежках? Ці калі проста знаходзішся ў прасторы лабірынта?- Калі ідзеш па сцежках. Калі не ведаеш пра лабірынт, а проста знаходзішся там, то не звяжаш гэты эфект з лабірынтам. Калі вы ідзяцё па лабірынце, то адчуваеце самі, што з вамі нешта адбываецца. Я вадзіў у лабірынты нават тых людзей, якія ніколі ні ў што і ні пад якім выглядам не вераць і ставяцца да гэтага надзвычай скептычна. Яны кажуць: “Косця, ты нешта мне тут зусім незразумелае расказваеш, такога быць не можа, я спецыяльна прайду па лабірынце, каб даказаць, што са мной нічога ніколі адбывацца не можа. З-за таго, што я прайду па лабірынце, нічога не адбудзецца…” Ён выходзіць і маўчыць недзе з паўгадзіны, з гадзіну. Яму стараешся не перашкаджаць, бо бачна, што з чалавекам нешта адбылося. Для яго гэта шок. Ён чакаў, што з ім нічога ніколі. Я пытаю: “Ну што?” Ён кажа: “Разумееш. Здаецца, нічога. Але я іду лабірынт і пачынаю адчуваць пах. Тонкі прыемны водар…” Я кажу: “Гэта чабор”. – “Не. Разумееш, я яго адчуваю не носам. Я яго проста адчуваю ўнутры”. - Гэта, па-вашаму, настолькі моцная рэч, што любы сучасны чалавек, які, можа быць, не вельмі ўспрымальны ўжо да такіх рэчаў, нацэлены на нешта іншае, усё роўна нешта адчуе, з ім нешта адбудзецца?- У мяне няма такой статыстыкі. З тымі, каго я ведаю, каго вадзіў туды, адбываецца. Вы зразумейце: для таго, каб прайсці па лабірынце, людзі едуць на Заяцкую выспу ў Салавецкі архіпелаг. Цяпер лабірынты вельмі актыўна будуюць у Заходняй Еўропе і Амерыцы. Дзе? У хоспісах, напрыклад. На дзіцячых пляцоўках, у школах. Яны кажуць, што гэта вельмі добрае тэрапеўтычнае ўздзеянне. У школах… узровень злачыыннасці падае. - А ці можа лабірынт нашкодзіць? Напрыклад, калі лабірынт аднаго тыпу пабудаваць у месцы іншага тыпу? Ці ён проста не будзе дзейнічаць?- Ведаеце, ніколі не задаваўся гэтым пытаннем. Але… можа. Думаю, зносіны з лабірынтам могуць пайсці ў шкоду. Але з пункту погляду не чалавека, які ходзіць па лабірынце, а з пункту погляду яго навакольных людзей. У мяне такое ўражанне, што чалавек, які мае дачыненні да лабірынта, перастае быць статкавым. А для гаспадара статку гэта можа быць дрэнна. - А што на месцы старажытных лабірынтаў цяпер?- У сярэднія вякі лабірынты з’яўляюцца ў храмах. Была вельмі сур’ёзная практыка будаўніцтва цэркваў, сабораў на месцы старажытных святых месцаў. Вельмі можа быць, што нейкія цэрквы былі пабудаваныя там, дзе раней быў лабірынт. Самай выбітнай пабудовай Егіпта быў лабірынт (па сведчанні Герадота). Гэта было збудаванне, на якое пайшло грошай і працы больш, чым на будоўлю пірамід. Гэта гісторыя Герадота. Праўда аб лабірынце неяк вельмі цікава схаваная. Пра лабірынты гавораць, іх робяць. Але вось першакрыніцу недзе хаваюць. Навошта, чаму? Будзем лічыць, што я не ведаю. - Вы кажаце, на лабірынт затрацілі больш сродкаў, чам на піраміды. І ў той жа час распавядаеце пра лабірынты, выкладзеныя галінкамі і травінкамі. І яны абодва дзейнічаюць, так?- Так.- Чаму?- А я не ведаю, чаму. Не ведаю, чаму ён дзейнічае. Справа ў тым, што пачатак пабудовы лабірынта, Стоўнхэнджа, пірамід - аднолькавы. То бок яны паходзяць з аднаго зярнятка. З гэтага зярнятка з’яўляецца або такое збудаванне, або гэткае. А вось пачатковая пабудова ў іх аднолькавая. Яны пайшлі з адзіных ведаў. Вы наўрад ці можаце пабудаваць сабе піраміду. А вось лабірынт – так. Нават можна пабудаваць яго па памерах свайго цела. Гэта будзе ваш лабірынт, які будзе асабліва адгукацца менавіта на вас. Можна задаваць лабірынту пэўныя нават якасці. Ёсць гістарычныя сведчанні пра тое, што самыя багатыя ўраджаі, якія калі-небудзь збірала чалавецтва, былі сабраныя ў старажытным Егіпце. Людзі з дапамогай адчування энергіі зямлі, паветра, сонца ўмудраліся дамаўляцца. І цяпер ёсць такія людзі, энергетыка якіх станоўча уплывае на наваколле. Лабірынт узмацняе энергетыку чалавека.- Сэнс лабірынта ў тым, каб наладзіць кантакт чалавека з навакольным асяроддзем, з прыродай?- Так. Вы ж, напэўна, чыталі ці глядзелі фільм аб інфармацыйных уласцівасцях вады. Дык вось інфармацыйны складнік вады залежыць ад таго, што вы ёй кажаце. І яна яшчэ абавязкова залежыць ад таго наваколля, ад тых геаметрычных формаў, якія знаходзяцца побач з вадой. Дык вось лабірынт – гэта адна з наймацнейшых геаметрычных формаў, якая стварае вельмі добрую энергетыку. Не толькі вады, але і паветра, зямлі, усяго. - Вы цяпер бачыце сэнс стварэння лабірынтаў у Беларусі, так?- Я буду іх рабіць. Для сябе, для іншых. Я хачу зрабіць сад лабірынтаў: сабраць розныя формы лабірынтаў. Ёсць лабірынт, які, напрыклад, узгадваецца ў “Махабхараце”. То бок вось такім чынам былі пабудаваныя войскі Арджуны пры бітве з дэманамі. Гэта лабірынт. На Заяцкай выспе лабірынту тры тысячы гадоў, і ён сустракаецца адначасова на поўначы Еўропы, у Арызоне, на Поўдні Афрыкі і ў Індыі. Адначасова, і яны аднолькавыя! Ёсць лабірынт старажытнаегіпецкі. Можа, я не маю рацыі, але думаю, менавіта з яго кіравалі імперыяй, то бок гэта быў лабірынт для фараона. Ён лёгка робіцца! У многіх краінах лабірынты ўзнаўляюць і будуюць новыя. Гэта выклікае цікавасць у людзей. Яны ходзяць па гэтых лабірынтах. Гэта вельмі цікава, я думаю, гэта надзвычай карысна. - Вы кажаце, сад лабірынтаў… Вы ўжо абралі месца?- Так. У мяне ёсць план. У мяне ёсць ужо два лабірынты, зробленыя для сябе, дзе мне вельмі падабаецца. Гэта тут, на Цнянцы, у Зялёным Лузе. - А відаў лабірынтаў шмат?- Не. Ёсць класічны сяміабаротны лабірынт, класічны адзінаццаціабаротны, лабірынт індзейцаў хопі, класічны яшчэ ёсць у іх лабірынт з двума ўваходамі ў лабірынт, індыйскі лабірынт. Іншыя лабірынты мне не вельмі цікавыя, яны з’явіліся максімум у сярэднія вякі. Яны, хутчэй, каб схаваць сапраўдныя. - Усе чатыры лабірынты разам – гэта не занадта? Прынамсі, ці было такое ўжо дзесьці?- Не, не было. - Гэта эксперымент?- Не, гэта не эксперымент. Калі вы робіце лабірынт, вы гэта адчуваеце. Трэба – не трэба. Я ўпершыню ў жыцці адчуў… Калі ты робіш лабірынт, табе пачынае пасміхацца прырода. Штораз па-новаму, нейкімі сваімі знакамі. То матылькі прыляцелі, то птушкі, надвор’е змяняецца на сонечнае… Вось менавіта тады, калі ты гэтым займаешся. Вы зразумейце, я нармальны, савецкі, піянерскі, камсамольскі, партыйны, ваенны! Мазгі ні да чорта! А тут раптам гэта адчуваеш: становішся жывым. - Што для вас лабірынт? Можаце даць сваё азначэнне?- Што для вас храм? Уявіце сабе, што ў гэтага храма ёсць тата з мамай. Аб якіх даўным-даўно забылі. А тут яны ўзнаўляюцца. То бок вось гэтая першакрыніца чалавечай духоўнасці, чалавечай сувязі са светам. Гэта і ёсць лабірынт. І як яго ўмудрыліся зрабіць месцам, адкуль няма звароту, дзе чалавек гіне і блукае… Гэта нехта быў сапраўдны мярзотнік.








2008-01-04
Беларускія памежнікі сёлета злавілі 20 чалавек з “чорнага спісу”
20 чалавек з “чорнага спісу” спынілі беларускія памежнікі ў першыя дні студзеня. Людзей, якім абмежаваны выезд за мяжу, выявілі з дапамогай адзінай аўтаматызаванай сістэмы памежнага кантролю.  Дзяржаўны памежны камітэт Беларусі паведамляе, што тых грамадзян, якія
выехалі з нашай краіны да ўвядзення ў дзеянне адзінай сістэмы кантролю,
і імёны якіх утрымліваюцца ў базе дадзеных, не плануецца нейкім чынам
караць. 
Па прыбыццю ў Беларусь іх толькі праінфармуюць пра накладзеныя
абмежавальныя меры.  

БЕЛТА




2008-01-04
Псіхічна хворы мужчына прызнаўся ў забойстве школьніцы Іры Кужэльнай
Затрыманы па падазрэнні ў забойстве дзяўчынкі з Лагойскага раёна Мінскай вобласці мужчына пачаў прызнавацца ў здзейсненым.  Пра гэта “Інтэрфаксу” паведаміў следчы па найважнейшых справах
пракуратуры Мінскай вобласці Дзмітрый Мармузевіч. Ён таксама паведаміў,
што медыкі пацвердзілі ў затрыманага наяўнасць псіхічнага захворвання. 
Нагадаем, у чацвер у 7 кіламетрах ад вёскі Беларучы было знойдзена цела
забітай дзяўчынкі, міліцыя асцярожна сцвярджае, што магчыма знойдзена
Іра Кужэльная, вучаніца 2-га класа, якая знікла напрыканцы лістапада
мінулага года. 
Твар дзяўчынкі знявечаны, таму апазнаць яе пакуль
няўдалося. Цела адправілі ў Мінск для крыміналістычнай экспертызы.




2008-01-04
Невыязныя беларусы могуць выехаць праз Расію
Еўрарадыё высветліла, як пакуль яшчэ можна пакінуць Беларусь нават тым, хто знаходзіцца ў “спісе невыязных”. Наяўнасць у пашпарце беларуса дазвольнага штампа на выезд расійскія памежнікі ўжо не правяраюць, а спісу невыязных у іх няма. Колькасць жадаючых выехаць у Польшчу пасля Новага года значна зменшылася. Калі раней, па словах брэсцкага карэспандэнта Еўрарадыё Аляксея Мурланава, чарга на памежным пераходзе “Варшаўскі мост” складалася са 150-200 машын штодзень, то ўжо у першыя дні 2008 года там стаіць каля 30.
Аляксей Мурланаў: “З пачатку новага года тут рэзка скарацілася колькасць машын. Раней іх было каля 150-200. Частка з іх знаходзілася на спецыяльнай пляцоўцы сервіснага абслугоўвання, частка – непасрэдна перад варотамі ў Польшчу. Зараз аўтамабіляў на сервіснай пляцоўцы амаль няма. Перад варотамі – каля 30. І гэта ўсё”.
Па сведчанні відавочцы, людзі ў чарзе абмяркоўваюць кошт візы ў Польшчу, а не магчымасць таго, што іх завернуць дахаты айчынныя памежнікі. Без тлумачэння прычын. Проста таму, што чалавек знаходзіцца ў спісе невыязных. 
Аператыўны дзяжурны памежнага пераходу “Брузгі” расказаў Еўрарадыё, што пасажыра, прозвішча якога значыцца ў “чорным спісе”, проста высаджваюць, заварочваюць дахаты і інфармуюць, куды звярнуцца па атрыманне тлумачэнняў.
Аператыўны дзяжурны: “Яму кажуць, куды неабходна звярнуцца па тлумачэнні, чаму яго не выпускаюць”.
Як стала вядома Еўрарадыё, спрабаваць высветліць гэтую прычыну ў памежнікаў не мае сэнсу – яны гэтага проста не ведаюць. У прэс-службе Памежнага камітэта Еўрарадыё расказалі, што яны гэтымі прычынамі не цікавяцца. Зацверджаныя спісы прыходзяць да памежнікаў з Міністэрства ўнутраных спраў. А за што кагосьці зрабілі невыязным, памежнікаў не цікавіць.
Супрацоўнік прэс-службы: “Навошта нам гэта ведаць? Гэтыя спісы складае МУС, а потым перадае нам. Хто ён такі: “ухіліст”, не плаціць аліменты ці яшчэ што – гэта лішняя інфармацыя, якая нам не патрэбна”. 
Як расказаў Еўрарадыё намеснік начальніка Дэпартамента па грамадзянстве і міграцыі МУС Аляксей Бягун, у “спіс невыязных” аўтаматычна трапляе любы чалавек, супраць якога распачалі крымінальную справу.
Аляксей Бягун: “Калі ў адносінах да яго распачатая крымінальная справа, то, як правіла ён будзе трапляць у спіс. У законе дакладна прапісаныя падставы, калі распачынаецца крымінальная справа. Усё. Распачалі справу – трапіў у банк даных, не распачалі – не трапіў. А база абнаўляецца кожны дзень”.
Але як стала вядома Еўрарадыё, не толькі крымінальная справа можа стаць падставай для забароны выезду за мяжу. Дастаткова не паехаць працаваць па размеркаванні і не выплаціць дзяржаве “выдаткаваныя на навучанне грошы”.
Аляксей Бягун: “Мы ў любым разе накладаем абмежаванні ў дачыненні да такой катэгорыі людзей толькі на падставе рашэння суда аб тым, што яны павінны кампенсаваць выдаткі. Гэта ж не так, што калі ён не паехаў па размеркаванні, яго адразу ўнясуць у банк даных — не, канешне”.
Банк даных невыязных быў у памежнікаў і раней. Толькі абнаўляўся ён некалькі разоў на год. І чалавек, які на пачатку года атрымаў штамп аб дазволе на выезд за мяжу, а праз некалькі месяцаў патрапіў пад крымінальны артыкул, меў рэальны шанец з’ехаць за мяжу. Цяпер банк даных мяняецца штодня. І выехаць такім людзям стала немагчыма. Амаль. Як стала вядома Еўрарадыё, па-ранейшаму застаецца адкрытым “расійскі” кірунак. Нягледзячы на тое, што беларускія ўлады абяцалі перакрыць яго, перадаўшы расійскім калегам свой спіс невыязных. Спіс так і не перадалі. Пра гэта Еўрарадыё паведамілі ў службе памежнага кантролю аэрапорта “Дамадзедава”.
Супрацоўнік “Дамадзедава”: “Не, мы не атрымоўвалі такіх спісаў. У нас не можа іх быць”.
Як стала вядома Еўрарадыё, за 3 дні новага года толькі на памежных пераходах “Варшаўскі мост”, “Казловічы” і “Брэст-Цэнтральны” памежнікі не дазволілі выехаць за мяжу 27 грамадзянам Беларусі. Людзі проста не ведалі, што яны знаходзяцца ў спісе невыязных. Каб высветліць гэта, неабходна звярнуцца з запытам у Дэпартамент па грамадзянстве і міграцыі. Адказ дадуць на працягу месяца. Атрымліваецца, што сёння ў Польшчу лепш ехаць праз Расію. Спакайней. 




2008-01-04
У Беларусі страйкуе 140 тысяч прадпрымальнікаў – Віктар Гарбачоў
70% прадпрымальнікаў удзельнічалі ў пятніцу ў страйку, які з 1 студзеня праходзіць па ўсёй краіне.
 Паколькі дзеянне прэзідэнцкага ўказа № 760 не прыпынена, застаецца ў
сіле прынятае прадпрымальнікамі рашэнне пра правядзенне мітынга
пратэста 10 студзеня на Кастрычніцкай плошчы сталіцы. 
Пра гэта заявіўВіктар Гарбачоў, старшыня аргкамітэта па стварэнні грамадскага
аб’яднання “За свабоднае развіццё прадпрымальніцтва”. 
Паводле звестак Гарбачова, страйкуе каля 140 тысяч індывідуальных
прадпрымальнікаў. У Мінску не выходзяць на працу ад 30 да 80% ІП.
Гарбачоў заўважае, што цяперашні пратэст прадпрымальнікаў – самы
магутны і самы кансалідаваны за ўсю гісторыю незалежнай Беларусі. Гэта,
на яго думку, палохае ўладу і прымушае яе, прынамсі, ствараць бачнасць
пошуку кампрамісу.
Хартыя-97




2008-01-04
У Ганцавічах дзевяць хуліганаў біліся з двума міліцыянтамі
З дзевяццю маладымі хуліганамі давялося змагацца двум ганцавіцкім міліцыянтам. Пасля выпіўкі ў “Кулінарыі” хлопцы ва ўзросце 20-25 гадоў пачалі высвятляць паміж сабой адносіны. Калі загадчыца гандлёвай кропкі зрабіла ім заўвагу, яны яе пачалі
абражаць. Жанчына выклікала міліцыю. Калі маладыя людзі выйшлі на
вуліцу, іх ужо чакалі праваахоўнікі. Пачалася бойка, але двое
супрацоўнікаў міліцыі не змаглі справіцца з хуліганамі.
Па рацыі яны выклікалі дапамогу. У выніку, уся п’яная кампанія была
затрыманая. Некалькі чалавек ужо прыцягнутыя да адміністрацыйнай
адказнасці. А траім хлопцам за супраціў міліцыі пагражае пазбаўленне
волі да 5 гадоў.

Алесь Літоўчык, Еўрарадыё, Ганцавічы




2008-01-04
У Гомелі не працуюць амаль усе “маршруткі”
90% маршрутных таксовак спынілі сваю працу з 1 студзеня ў Гомелі. Мясцовыя чыноўнікі звязваюць гэта з неабходнасцю пераафармлення ўладальнікаў таксовак – індывідуальных прадпрымальнікаў – у юрыдычныя асобы. Нагадаем, у адпаведнасці з указам прэзідэнта № 760, які пачаў
дзейнічаць з Новага года, ІП забаронена прымаць на працу асобаў, якія
не з’яўляюцца іх блізкімі сваякамі. У выніку гаспадары многіх
“маршрутак” спынілі працу. 

БелаПАН




2008-01-04
Пуціла паляцеў у Нямеччыну, магчыма падпісанне кантракта з “Гамбургам”
Гулец мінскага “Дынама” 20-гадовы Антон Пуціла ў бліжэйшы час можа падпісаць кантракт з нямецкім клубам “Гамбург”. Раней нямецкія СМІ паведамлялі, што сума кантракта можа складаць
паўмільёна еўра. Гендырэктар мінскага “Дынама” напярэдадні назваў гэтую
інфармацыю ілжывай, аднак дыма без агня не бывае. 
Каб даведацца апошнюю
інфармацыю пра перспектывы беларускага футбаліста ў “Гамбургу”,
Еўрарадыё звярнулася да яго агента Мікалая Шпілеўскага. Вось што ён
распавёў:

“Тое, што гэта была выдумка нямецкай прэсы – гэта факт. Тое, што Антон
там быў тры тыдні і пакінуў па сабе вельмі добраў ўражанне – гэта
таксама факт. Але гэта яшчэ не гаворыць пра тое, што Антон падпісаў
кантракт. 
Паводле інфармацыі каманды “Дынама” (Мінск) і па маёй
інфармацыі, 70%, што сёння Антон паляцеў у Гамбург для медыцынскага
агляду, пасля якога будзе прынятае канчатковае рашэнне. Калі медагляд
будзе ўдалы, Антон падпісвае кантракт”. 




2008-01-04
Галіна: Мая сям’я з 2 дзецьмі вымушана жыць на 30 тысяч рублёў у месяц
У той час, калі Галіна і яе муж вяртаюць грошы дзяржаве за ўтрыманне дзяцей ў інтэрнаце, падлеткі ядуць макароны, крупы і засталіся без навагодніх падарункаў. Сям’я з вёскі Волма Смалявіцкага раёна вымушана жыць на такія мізэрныя грошы. Паўтара года таму ў Галіны Булвы забралі двое дзяцей у інтэрнат, праз 6 месяцаў, калі жанчына закадавалася, уладкавалася на працу і навяла ў хаце парадак, дзетак вярнулі. Зараз Галіна і яе муж штомесячна вяртаюць дзяржаве грошы, якія былі затрачаны на ўтрыманне дзяцей. 
У краму Галіна Булва, канешне, ходзіць, але вельмі рэдка. Нават на вёсцы 30 тысяч на месяц – гэта не грошы. У асноўным купляе хлеб, крупы, макароны, малако. Пра мяса і каўбасы ў гэтай сям’і загадана на пэўны час забыць: да сакавіка бацькам трэба выплочваць дзяржаве 70% з заробку. У маці на жыццё застаецца 25-30 тысяч, у бацькі – 40-50.
Еўрарадыё: Як вы ўмудраецеся жыць на такія грошы?Галіна Булва: Ну, што я магу сказаць? Трохі сын старэйшы дапамагае, ён працуе. Трохі мне выплочваць: дзе 25 тысяч, дзе 40 тысяч. Сын можа схадзіць падхалтурыць. Так і жывём. З голаду, здаецца, не паміраем.Еўрарадыё: Што можаце сабе дазволіць у краме?Галіна Булва: Макароны, крупы, рыс, грэчку, яйкі.Еўрарадыё: Якая ўчора вячэра была у вашых дзяцей?Галіна Булва: Учора ў мяне быў боршч з капустай і буракамі, яйкі і салат. Боршч без мяса, але са смятанай. 
11-гадовай дачцы і 15-гадоваму сыну ніякіх цацак, забаўляльных гульняў бацькі пакуль не могуць купіць. Кажуць, што прыстаўкі ім пакуль хапае. 
Ад снежаньскага заробку ў Галіны засталося 25 тысяч, таму ніякіх навагодніх падарункаў дзецям яна не купляла.
Інспектар па справах непаўналетніх Сяргей Вяргейчык кажа, што маці моцна задумалася пасля таго, як забралі дзяцей. Часта прыязджала ў інтэрнат, зрабіла ў хаце рамонт, кінула піць. Спачатку яны з Галінай прайшлі медагляд, а пасля ўладкаваліся на працу. Зараз кожны месяц яму прыходзіць табель з месца працы жанчыны з яе наведваннем. Калі 2-3 дні яна не прыходзіць у брыгаду, тады інспектар едзе да яе дамоў, каб высветліць сітуацыю.
Сяргей Вяргейчык: Яна ходзіць на працу амаль без пропускаў, каб хутчэй выплаціць грошы дзяржаве. Еўрарадыё: Вы лічыце яна сапраўды выправілася?Сяргей Вяргейчык: Так. Дома ў іх стала чыста ў параўнанні з тым, што нават было раней. Ёсць месца, дзе дзецям адпачыць, дзе зрабіць урокі. Зараз размаўляў з дачкой, пытаўся, як ёй жывецца: усміхаецца, кажа, што добра. Канешне, з маці быць нашмат лепш, чым у інтэрнаце.Еўрарадыё: Скажыце, няўжо нельга так зрабіць, каб з заробку ў іх вылічвалі не 70%, а хаця б 30-40%?Сяргей Вяргейчык: Мы спрабавалі рашыць гэта пытанне, але адміністрацыя наша спусціла гэта на тармазах. Мы самі разумеем усё. Па некаторых сем’ях просім, каб іх увогуле вызвалілі ад выплаты. Бо жыць ім няма за што. Некаторым ідуць насустрач, а некаторым – не. 
Еўрарадыё патэлефанавала па каментар судоваму выканаўцу Смалявіцкага раёна, але жанчына запэўніла, што 70% вызначаны прэзідэнтам. Таму пра паніжэнне не можа і быць гаворкі. Адзінае выйсце, калі дзяржава прабачыць сям’і Булвы запазычанасць. На пытанне, ці магчымы такі варыянт, у судзе нам адказалі, што калі запазычанасць становіцца маленькай, тады пра яе могуць забыцца.




2008-01-04
З-за пагрозы тэрактаў адмененае ралі “Парыж-Дакар”, беларусы вяртаюцца
Адмененае транскантынентальнае ралі “Дакар-2008”, якое мусіла стартаваць раніцай 5 студзеня з партугальскай сталіцы Лісабона. Прычынай такога рашэння арганізатары называюць пагрозу нападу ісламскіх тэрарыстаў, інфармуе “Інтэрфакс”. Напрыканцы снежня ў Маўрытаніі былі забітыя чацвёра турыстаў з Францыі.
Пасля гэтага французскі ўрад не рэкамендаваў сваім грамадзянам
наведваць Маўрытанію. Перспектывы гонкі пакуль няясныя: альбо яна будзе
адмененая зусім, альбо сарваны толькі сёлетні старт. 
Нагадаем, раней меркавалася, што маршрут супермарафона “Дакар-2008”
будзе праходзіць праз Партугалію, Іспанію, Марока, Маўрытанію і
Сенегал. У юбілейнай, 30-й гонцы мусілі ўдзельнічаць каля 300
матацыклаў, 200 легкавікоў і джыпаў, а таксама 100 грузавікоў. 
Беларусь
прадстаўляў экіпаж у складзе Сяргея Шкеля і Аляксандра Тараненкі.




2008-01-04
У Нясвіжы ў шапіках "Саюздруку" спынены продаж недзяржаўнай газеты
Нясвіжскае аддзяленне “Мінскаблсаюздруку” з Новага году адмовілася браць на рэалізацыю недзяржаўную газету “Нясвіжскі час”. На працягу больш за 5 гадоў гэтае супрацоўніцтва было плённым, і каля
300 асобнікаў газеты разыходзілася праз нясвіжскія шапікі “Саюздруку”
літаральна за некалькі дзён. Але на 2008 год начальніца ўпраўлення
падпісаць пагадненне адмовілася, спаслаўшыся на ўказанне аднекуль
“зверху”.
Вось якія падрабязнасці гэтай сітуацыі даведаўся наш карэспандэнт Алесь Літоўчык: 

“Прычым ніякіх прэтэнзій да выдаўца газеты, прыватнага ўнітарнага
прадпрыемства “Intex-press-рэгіён”, у “Саюздруку” няма. Перамовы з
мясцовым нясвіжскім кіраўніцтвам таксама не далі станоўчых вынікаў.
Цяпер “Нясвіжскі час” замест шапікаў будуць рэалізоўваць самі
супрацоўнікі выдання”. 




2008-01-04
Магілёўскія прадпрымальнікі выйдуць на плошчу 10 студзеня
Паўтары сотні індывідуальных прадпрымальнікаў сабраліся сёння на плошчы Леніна ў Магілёве каля будынка аблвыканкаму. Яны ўхвалілі патрабаванні да ўрада Беларусі і прэзідэнта, сфармуляваныя рабочай групай прадпрымальнікаў. Як паведамляе Радыё Свабода, яны зводзяцца да двух пунктаў: абвяшчэнне
мараторыя на дзеянне прэзідэнцкага дэкрэта № 760, пакуль не будзе
прыняты закон “Аб малым і сярэднім бізнэсе ў Беларусі”; паскарэнне
прыняцця гэтага закона і далучэнне да яго напрацоўкі прадстаўнікоў
прадпрымальнікаў. 
Патрабаванні былі перасланыя ў Мінск. Мітынг прадпрымальнікаў вырашыў,
што ён зноў збярэцца на галоўнай плошчы абласнога цэнтра 10 студзеня,
калі ў Мінску на Кастрычніцкай плошчы мусіць адбыцца такі самы мітынг.
Нагадаем, з 1 студзеня ў Беларусі праходзіць страйк індывідуальных
прадпрымальнікаў, якія патрабуюць адмены дэкрэта № 760, паводле якога
яны не могуць прымаць на працу наймітаў, акрамя блізкіх сваякоў.




2008-01-04
У Пінску збіты грамадскі актывіст Канстанцін Чувак
Грамадскага актывіста Канстанціна Чувака, прыхільніка аргкамітэта па стварэнні руху “За Свабоду”, збілі ў Пінску. Напад на яго 2 студзеня здзейсніў мясцовы жыхар, які сцвярджаў, што быў абражаны Чуваком.  Мужчына збіў актывіста да крыві, нагой ударыў яго ў твар. Пры гэтым
хуліган пагражаў Канстанціну Чуваку міліцыяй і КДБ, якія з ім
“разбяруцца”. 
“Хуткую дапамогу” актывіст выклікаў на наступны дзень, калі яму стала
дрэнна. 4 студзеня ён перанёс невялікую аперацыю на твары. Чувак
напісаў заяву на адміністрацыйнае пакаранне хулігана. Аднак цяпер не
выключае, што справа можа быць павернута супраць яго. 
Справа ў тым, што
ўжо прыходзілі следчыя, адзін з якіх размаўляў вельмі жорстка, палохаў
адказнасцю за непраўдзівыя паказанні. “Адным словам, “наязджаў”, кажа
Канстанцін Чувак. Ён дапускае што стаў ахвярай спланаванай правакацыі.




2008-01-04
Глен Хэнлан выбірае паміж зборнай Беларусі і тальяцінскай “Ладай”
Былы галоўны трэнер нацыянальнай зборнай Беларусі па хакеі Глен Хэнлан можа ачоліць каманду расійскай суперлігі “Лада” з Тальяці.  Праўда, яе цяперашні галоўны трэнер Мікалай Казакоў яшчэ не адпраўлены
ў адстаўку, але ўсё гаворыць ра тое, што гэта толькі справа часу,
паведамляюць “Беларускія навіны”. Сярод верагодных зменшчыкаў Казакова
называюцца Хэнлан і фінскі спецыяліст Райма Суманен.
Нагадаем, Глену
Хэнлану, звольненаму з пасады галоўнага трэнера клуба НХЛ “Вашынгтон”,
яшчэ летась была прапанавана роля трэнера-кансультанта ў штабе
беларускай зборнай, якую ачольвае амерыканскі спецыяліст Курт Фрэйзер.
Аднак Хэнлан яшчэ не прыняў канчатковага рашэння.




2008-01-04
Педагогам Беларусі могуць зменшчыць адпачынкі
Памер адпачынку могуць зменшыць педагогам Беларусі. Нагадаем, указам прэзідэнта зацверджана норма пра тое, што ў нашай краіне адпачынак мусіць складаць не менш за 24 каляндарныя дні. Аднак Міністэрства працы пакуль не каментуе магчымыя змены ў адпачынках
настаўнікаў, якія, як вядома, большыя за адпачынкі астатніх працоўных.
Усё высветліцца толькі пасля прыняцця рашэння ўрада, праект якога ўжо
падрыхтаваны, заявіла Марыяна Шчацініна, намесніца міністра працы і
сацыяльнай абароны. 

Інтэрфакс




2008-01-04
Вікторыя Азаранка выйшла ў фінал турніра ў Аўстраліі
Вікторыя Азаранка выйшла ў фінал адзіночнага разраду на турніры сусветнай тэніснай асацыяцыі з прызавым фондам 175 тысяч долараў у Аўстраліі.  У матчы ½ фінала беларуска абыграла ізраільцянку Шахар Пеэр з лікам
6:4, 6:2. У рашаючым паядынку Азаранка сустрэнецца з кітаянкай Лі На. 

Прессбол 




2008-01-04
Арлоў не распачынае кніжку, калі не піша ручка
А Зелянкоўская размаўляе з вязальнымі пруткамі. Еўрарадыё вырашыла даведацца, што робяць творчыя людзі, каб праца ішла спарней. Напрыклад, Уладзімір Арлоў распавёў пра свайго маўклівага дарадцу – пярсцёнак с хрызапрасам, што зрабіў ювелір Мікола Кузьміч, рэстаўратар крыжа Еўфрасінні Полацкай. Зялёны каменьчык, паводле словаў літаратара, мяняе колер некалькі разоў на дзень і такім чынам перасцерагае ад небяспекі ці, наадварот, падказвае ўзяцца за пяро. Таксама даюць пісьменніку парады ручкі.
Арлоў: Возьмеш у рукі асадку, а яна не піша, ці натужыцца, піша занадта тлуста ці шкрабе - гэта для мяне таксама з’яўляецца прыкметай таго, што не варта пачынаць працу. 
Таксама спадар Арлоў прыгадвае досвед славутага беларускага класіка Уладзіміра Караткевіча. 
Арлоў: Ён прымаў ванну, апранаў бялюткую кашулю і абавязкова пісаў вельмі добрай аўтаручкай.
Для сябе ж цягам літаратурнай працы заўважыў таксама адну цікавую прыкмету-заканамернасць.
Арлоў: Калі лёс кніжкі спярша складваецца складана, яе, напрыклад, арыштоўваюць, як “Адкуль наш род?”, то пасля доля яе будзе шчаслівай. 
У акцёрскім асяродку забабонаў і прыкметаў вельмі шмат. Пра іх Еўрарадыё распавяла артыстка Купалаўскага тэатра Святлана Зелянкоўская:
Зелянкоўская: У тэатры нельга вязаць, есці семкі. Некаторыя артысткі, каб увайсці ў ролю, да кожнай ролі карыстаюцца асобнай парфумай.
Таксама "купалаўская" традыцыя на першай у сезоне “Паўлінцы” – візітоўцы тэатра: усе акцёры-мужчыны клеюць сабе вусы.
Зелянкоўская: А на апошнім спектаклі ў сезоне, калі ўсе артысты выходзяць на паклон, мы хорам кажам: “Усё!”
Хаця сама Святлана не вельмі прымхлівая, але на пастаноўцы “Лэдзі Макбет”, каб усё атрымлівалася, заўсёды напярэдадні размаўляе з вязальнымі пруткамі. Прыгадваючы свае працы ў кіно, яна распавяла Еўрарадыё, што пасля першага дубля фільма талерка з імёнамі ўсіх удзельнікаў фільма разбіваецца аб камеру. Здымачная група выпівае шампанскае і расцягвае на памяць парцалянавыя аскепкі.
Мастак Алесь Марачкін перад пачаткам свайго працоўнага дня заўсёды прыгадвае сны і спрабуе іх вытлумачыць:
Марачкін: Калі, напрыклад, я бачу ў сне маці, якой у мяне ўжо няма, гэта значыць, што здарыцца нешта благое. Яшчэ ёсць прыкмета: калі пасля доўгай вандроўкі за мяжу першай я сустрэну знаёмую жанчыну, гэта для мяне таксама прадвеснік нядобрага.
Спадар Марачкін таксама раіць усіх слухачам Еўрарадыё ніколі за кілішкам не распачынаць размову са злым чалавекам.
Музыка Зміцер Вайцюшкевіч спецыяльна перад канцэртамі нічога рытуальнага не робіць, нават не мае талісманаў, затое верыць ў духа багацця.
Вайцюшкевіч: Ведаю, што не варта голасна хваліцца і казаць, як усё добра. У такіх выпадках я звычайна пачынаю губляць грошы. 
Яшчэ выканаўца ніколі не піша ў нататніку містычную лічбу “13”. Замяняе, напрыклад, на 12+1.
А лідэр гурта “Троіца” Іван Кірчук пра свае творчыя забабоны, у тым ліку народныя, нават напісаў кніжку, якая з’явіцца ў лютым да юбілею музыкі.




2008-01-04
Лідскі ўрач-кардыёлаг вырасціла касу даўжынёй 1 метр 60 сантыметраў
Касу даўжынёй 1 метр 60 сантыметраў вырасціла малады лекар-кардыёлаг Алена Аляшкевіч з Ліды, паведамляе БЕЛТА. Яна кажа, што вырошчвае касу з 5-гадовага ўзросту, беручы прыклад з
бабулі і маці, якія таксама насілі даўгія валасы. Лекару, якая працуе ў
гарадской дзіцячай паліклініцы, даводзіцца рупліва даглядаць сваю касу,
двойчы на дзень яе расчэсваць. 
А вось пра тое, каб паспрабаваць
патрапіць у Кнігу рэкордаў Гінэса, жанчына пакуль не задумвалася.




2008-01-04
Мінчукі сталі менш смеціць падчас масавых гулянняў – “Горрамаўтадор”
Мінчукі, якія прымалі ўдзел у масавых гуляннях у сталіцы ў першыя дні новага года, смецілі значна менш, чым у папярэднія святы. Пра гэта заявіла кіраўніцтва прадпрыемства “Горрамаўтадор”. Калі ў звычайныя дні смеццявозы вывозяць з вуліц каля 200 кубаметраў
адкідаў, то 1 і 2 студзеня гэты аб’ём павялічыўся ўсяго на 30-40%.
Дарожнікі не маюць версій наконт таго, з чым гэта звязана. 
У гэтыя дні
600 супрацоўнікаў “Горрамаўтадора” працавалі ў кругласуткавым рэжыме,
адзначае агенцтва “Мінск-навіны”.




2008-01-04
Анатоль Лябедзька патрапіў у “чорны спіс”, яму забаронены выезд за мяжу
Пра гэта палітыку паведамілі Аддзел па грамадзянству і міграцыі Цэнтральнага РУУС Мінска і пракуратура. Падставай для такога рашэння ў адносінах Лябедзькі стала крымінальная справа, распачатая супраць яго яшчэ ў 2004 годзе па факце выступу ў праграме РТР. Аднак раней на яе не звярталі ўвагі: палітык мяняў пашпарты, дзесяткі разоў выязджаў за мяжу. 
А вось пасля нядаўняй паездкі з ЗША ў складзе дэлегацыі лідэраў апазіцыі ў Лябедзькі пачаліся праблемы, і ён патрапіў у “чорны спіс”. Вось як ён каментуе сітуацыю ў інтэрв’ю Еўрарадыё:
“Ствараецца прэцэдэнт, што зараз гэты спіс можа быць проста безразмерным. Распачалі крымінальную справу, праходзіць па ёй чалавек як падазроны, і можна яго ўносіць у "чорны спіс" і забараняць выязджаць за межы Беларусі”.
Паводле словаў Анатоля Лябедзькі, відавочна парушаецца Канстытуцыя Беларусі, якая гарантуе грамадзянам свабоднае перамяшчэнне. Палітык мяркуе, што Захад можа адэкватна адрэагаваць на гэтае новаўвядзенне беларускіх уладаў:“Калі да гэтага быў цэлы набор нейкіх прэтэнзіяў да Беларусі, то ў ім не было пункта, што беларускія ўлады чыняць перашкоды для таго, каб людзі мелі права на свабоду перамяшчэння. Зараз гэта можа быць дапаўненнем да спісу палітвязняў, сітуацыі са сродкамі масавай інфармацыі, рэпрэсіямі”.
Фота: photo.bymedia.net




2008-01-04
Магілёўскія прадпрымальнікі зноў сабраліся на плошчы
Сёння ў Магілёве на плошчы перад будынкам аблвыканкама зноў сабраліся індывідуальныя прадпрымальнікі. У 12 гадзінаў мусіць пачацца відэаканферэнцыя з удзелам намесніка
кіраўніка ўрада Андрэя Кабякова. На яе чыноўнікі абяцаюць запрасіць і
прадстаўніка прадпрымальнікаў. 
Нагадаем, учора на плошчы сабраліся
паўтары сотні гандляроў. Іх лідэры ўдзельнічалі ў перамовах у
аблвыканкаме, якія закончыліся безвынкова. 
Сёння ўдзельнікі мітынга
плануюць прыняць рэзалюцыю з патрабаваннямі аб’яўлення мараторыя на
дзеянне прэзідэнцкага ўказа № 760, а таксама паскарэння прыняцця закона
аб малым і сярэднім бізнэсе ў Беларусі. 

Радыё Свабода




2008-01-04
Большасць прадпрымальнікаў не выйшла на працу
Што гэта – спроба пратэсту супраць ціску ўладаў на ІПэшнікаў ці гандляры проста яшчэ адпачываюць пасля Новага года? Разглядаць гэта як забастоўку нельга, лічыць бізнэсовец Аляксандр Патупа. Толькі праз тыдзень можна будзе сказаць – прадпрымальнікі страйкуюць ці проста так павольна адыходзяць ад святкаванняў. Аляксандр Патупа: “Была ідэя, каб людзі на два тыдні аформілі адпачынак і не плацілі за гэты час падаткаў. Такім чынам была б арганізаваная забастоўка. Ну, і вось прынамсі першыя два дні не назіралася актыўнай працы на рынках. Вельмі шмат было закрытых кропак. 
Пакуль рабіць высновы, я думаю, заўчасна. Трэба яшчэ некалькі дзён, каб паглядзець і адрозніць натуральны спад актыўнасці, які ў любым выпадку адбываецца штогод з 1-га студзеня, і ўласна чыста забастовачныя дзеянні. То бок, відаць, трэба да канца тыдня паназіраць”. 
Сёння толькі ў Магілёве прадпрымальнікі выйшлі на галоўную плошчу. Там сабралося каля 500 чалавек. Прадстаўнікі прадпрымальніцкага руху правялі перамовы з кіраўніцтвам Магілёўскага аблвыканкаму. Пра вынікі нам распавяла прадпрымальніца Святлана Скаль:
“Сустрэча праходзіла з Віктарам Красоўскім, адказным за прадпрымальніцтва ў вобласці, таксама быў прадстаўнік эканамічнага аддзела аблвыканкаму. Яны сказалі, што пытанне пра ІП ужо вырашана канчаткова. Яны паабяцалі, што перададуць нашы патрабаванні Кабякову. Але ў асноўным яны раілі прыносіць свае прапановы па рэарганізацыі ІП у ЧУП”.
Пасля таго, як адміністрацыі магілёўскіх рынкаў папярэдзілі, што пазбавяць прадпрымальнікаў гандлёвых месцаў, большасць з іх зноў выйшлі на працу.
Нагадаем, 29 снежня Аляксандр Лукашэнка сваім указам №685 падоўжыў да 1 сакавіка 2008 года спрошчаны парадак пераходу індывідуальных прадпрымальнікаў у ЧУПы. Аднак гэта ніяк не паляпшае сітуацыю ІПэшнікаў, лічыць Аляксандр Патупа:
“Гэта, прашу прабачэння за нядобры вобраз, як костка, кінутая з панскага стала да свята. Таму што гэта, відавочна, ніяк не вырашае праблемаў прадпрымальнікаў. Два дадатковыя месяцы, на мой погляд, тут нічога прынцыпова не вырашаюць і ніяк не паляпшаюць сітуацыю.
Таму што тыя, хто перарэгістравацца не можа і не хоча па маштабах сваёй дзейнасці, усё роўна апынуцца ў надзвычай цяжкім становішчы. Магчыма, будуць спыняць свой бізнэс. Частка так і робіць”. 
Аляксандр Патупа лічыць, што млявы пачатак працы рынкаў будзе інтэрпрэтаваны як забастоўка. Аднак нягледзячы на гэта ІПэшнікі рыхтуюць яшчэ шэраг акцыяў. Сярод іх прадпрымальніцкі марш і мітынг на Кастрычніцкай плошчы Мінска 10 студзеня.




2008-01-04
У Гомелі знялі аматарскі фільм пра расстрэлы НКВД
Аматарскі дакументальны фільм пра расстрэлы рэпрэсаваных у гады сталінізма зняты ў Гомелі. Ён называецца “Лес смерці” і распавядае пра знойдзеныя летась у Гомельскім раёне месцы масавых пахаванняў людзей, забітых НКВД у 1930-я гады, паведамляе БелаПАН. Нагадаем, іх раскопкі праводзілі пашукавікі Міністэрства абароны. Улады
заявілі, што экспертыза не дае магчымасці сцвярджаць, у які час былі
расстраляныя людзі. Больш таго, чыноўнікі дапускалі, што ў знойдзеных
пахаваннях – ахвяры фашыстаў. 
Стваральнікі фільма, якія не называюць сябе, звяртаюць увагу на тое,
што ўлады спрабуюць замаўчаць вынікі раскопак, і не выключана, што на
месцы пахаванняў з часам пабудуюць новы мікрараён. 
Тым часам грамадскія
актывісты запісалі інтэрв’ю са сваякамі рэпрэсаваных і жыхарамі
Гомельскага раёна, якія ў фільме распавядаюць пра злачынствы НКВД.
Кампакт-дыскі з фільмам “Лес смерці” ўжо распаўсюджваюцца ў Мінску і
Гомельскай вобласці.




2008-01-04
Міліцыянты, якія сведчылі супраць Фінькевіча, атрымалі партрэты палітвязня
Міліцыянтам, якія выступалі сведкамі на нядаўнім судзе ў Магілёве над Артурам Фінькевічам, даслалі партрэты палітвязня. На адрасы падпалкоўніка Аляксандра Ламазы і маёра Сяргея Кузькова
прыйшлі дзесяткі лістоў, якія накіравалі маладафронтаўцы і проста
неабыякавыя людзі. У канверты яны ўклалі партрэты Фінькевіча з подпісам
“Паглядзі яму ў вочы!”.
Нагадаем, што менавіта Ламаза і Кузькоў
сведчылі пра парушэнні моладзевым актывістам рэжыму знаходжання на
“хіміі”. 

Хартыя-97




2008-01-04
Цела забітай дзяўчынкі з Лагойшчыны адправілі ў Мінск для экспертызы
Пракуратура Мінскай вобласці будзе расследаваць справу аб забойстве дзяўчынкі з Лагойскага раёна. Пра гэта “Інтэрфаксу” паведамілі ў Лагойскім аддзеле ўнутраных спраў. Нагадаем, учора ў 7 кіламетрах ад вёскі Беларучы было знойдзена цела
забітай дзяўчынкі, міліцыя асцярожна сцвярджае, што, магчыма, знойдзена
Іра Кужэльная, вучаніца 2-га класа, якая знікла напрыканцы лістапада
мінулага года. 
Твар дзяўчынкі знявечаны, таму апазнаць яе пакуль
не ўдалося. Цела адправілі ў Мінск для крыміналістычнай экспертызы. 
Па
падазрэнні ў забойстве затрыманы 30-гадовы жыхар сталіцы, які
сцвярджае, што мае псіхічнае захворванне. Цяпер ён знаходзіцца ў ізалятары часовага ўтрымання ў Мінску. Паведамляецца, што цела дзяўчынкі было знойдзена каля лецішча бацькоў затрыманага.




2008-01-04
Золатавалютныя запасы Беларусі складаюць 5 мільярдаў долараў
5 мільярдаў долараў на сёння складаюць золатавалютныя запасы Беларусі. Яшчэ ў пачатку снежня 2007 года міжнародныя рэзервовыя актывы нашай краіны ў нацыянальным вызначэнні складалі 3,4 млрд долараў. Аднак пасля атрымання расійскага крэдыту яны павялічыліся на 1,5
мільярда. 
Такім чынам прырост золатавалютных запасаў Беларусі на
працягу мінулага года быў пераважна забяспечаны за кошт замежных
запазычанняў, якія выраслі на 5 мільярдаў долараў і на сённяшні дзень
складаюць 11,5 млрд долараў. 

Наша ніва




2008-01-04
Варатар брэсцкага “Дынама” Юрый Цыгалка з’язджае ў Чачэнію
У Чачэніі можа працягнуць сваю футбольную кар’еру варатар брэсцкага “Дынама” Юрый Цыгалка. У яго скончыўся кантракт з дынамаўцамі і з’явілася прапанова прайсці прагляд у грозненскім “Цераку”. У складзе галоўнай каманды Чачэніі, якая выступае ў расійскай
прэм’ер-лізе, Цыгалка паедзе на 10-дзённы збор у Кіславодск, паведамляе
сайт Чэмпіянат.ру.
Дарэчы, сёлета хатнія матчы “Церака” могуць праходзіць якраз у Кіславодску, бо стадыён у Грозным напрыканцы студзеня можа быць не атэставаны з-за адсутнасці неабходнай інфраструктуры для тэлетрансляцыяў, інфармуе агенцтва Regnum.




2008-01-04
У Літве злавілі актывіста прапуцінскай арганізацыі, які прыйшоў з Беларусі
Актывіста прапуцінскай моладзевай арганізацыі “Наши” Канстанціна Галаскокава затрымалі ў Літве за незаконнае перасячэнне мяжы, паведамляе Lenta.ru.  Расіянін прыйшоў з тэрыторыі Беларусі ў навагоднюю ноч і не быў
заўважаны беларускімі памежнікамі. 
Свае дзеянні ён патлумачыў жаданнем
дабрацца да Эстоніі, улады якой адмовілі яму ў выдачы візы. У гэтай
краіне Галаскокаў планаваў удзельнічаць у “вахце памяці” на месцы, дзе
летась быў дэмантаваны помнік савецкім жаўнерам. 
У Літве прапуцінскаму
актывісту пагражаюць два месяцы пазбаўлення волі. 




2008-01-04
Беларускія біятланісткі занялі пятае месца на этапе Кубка свету ў Нямеччыне
Пятае месца ў эстафеце 4х6 кіламетраў занялі беларускія біятланісткі на этапе Кубка свету ў нямецкім Оберхофе.  Наша каманда ў складзе Людмілы Калінчык, Дар’і Дамрачовай, Людмілы
Ананька і Вольгі Кудрашовай абышліся без штрафных кругоў, скарыстаўшы 9
дадатковых патронаў. Пераможцам са зборнай Нямеччыны беларускі
прайгралі 2 секунды, паведамляе “Прессбол”.








2008-01-05
Баранавіцкіх участковых міліцыянтаў летась штрафавалі 36 разоў
У Баранавічах з 56 участковых міліцыянтаў 26 працуюць менш за год. Увогуле асабовы склад інспектараў за апошнія два гады змяніўся на 70%. Гарадскія ўлады занепакоеныя такой бягучасцю кадраў, таму што больш за палову насельніцтва не ведае сваіх участковых. 
Па словах старшыні гарвыканкама Віктара Дзічкоўскага, самі ахоўнікі правапарадку таксама парушаюць заканадаўства. Летась да адміністрацыйнай адказнасці ўчастковыя інспектары з Баранавіч прыцягваліся 36 разоў.
Алесь Літоўчык, Еўрарадыё, Баранавічы




2008-01-05
Жыхарку Баранавіч, якая абліла палюбоўніцу мужа кіслатой, асудзілі на 4 гады
4 гады абмежавання волі без накіравання ў папраўчую ўстанову атрымала жыхарка Баранавіч за тое, што абліла кіслатой палюбоўніцу свайго мужа. Прыйшоўшы з працы, яна застала ў сваім ложку не толькі мужа, але і аголеную маладую жанчыну. Раззлаваная кабета ўзяла на кухні бутэльку кіслаты і пачала паліваць ёй госцю. У выніку тая патрапіла ў лякарню. 
Экспертыза паказала, што маладая жанчына была абліта хімічна агрэсіўнай вадкасцю. Асабліва пацярпеў у палюбоўніцы ніз жывата, ногі і часткова твар. Акрамя абмежавання волі, раўнівая жонка павінна выплаціць пацярпелай каля трох мільёнаў рублёў.
Алесь Літоўчык, Еўрарадыё, Баранавічы




2008-01-05
Мітрапаліт Філарэт звярнуўся са святочным пасланнем да вернікаў
Са святочным пасланнем да вернікаў Праваслаўнай Царквы звярнуўся мітрапаліт Мінскі і Слуцкі Філарэт, Патрыяршы экзарх усёй Беларусі. У ім, у прыватнасці, гаворыцца:
“У цяперашнi вельмi няпросты час на хрысцiянах ляжыць асаблiвая адказнасць за стан свайго сэрца i розуму. Мы паклiканы не толькi захоўваць перад аблiччам свету нашу веру ў Бога, але i праяўляць глыбiню свайго асабiстага даверу да Тварца. Нам трэба не палохацца буйства стыхiй свету гэтага, i тым больш забабонаў i пустых страхаў, — а ў любых абставiнах бязбоязна жыць i сведчыць пра Госпада нашага Iсуса Хрыста як Спасiцеля свету”.
У святочным пасланні ўладыка Філарэт прыгадаў славутага беларускага князя Канстанціна Астрожскага, якога называе “верным сынам Праваслаўнай Царквы i сапраўдным героем нашай Бацькаўшчыны”.
“У надыходзячым годзе нам належыць аддаць князю Канстанцiну Астрожскаму данiну вечнай i ўдзячнай памяцi, бо ўжо чатыры стагоддзi мiнула з дня яго спачыну”, гаворыцца ў пасланні. Мітрапаліт Філарэт віншуе са святам Раства Хрыстовага “ўсiх хрысцiян Беларусi i ўсiх суайчыннiкаў, што жывуць за межамi Беларускай зямлi”.
Фота - photo.bymedia.net




2008-01-05
Нядзельны масстарт пройдзе без беларускіх біятланістаў
У нямецкім Оберхофе завяршылася мужчынская спрынтарская гонка. Лепшым быў паляк Томаш Сікора, другое і трэцяе месцы падзялілі нарвежцы Оле Айнар Б’ёрндален і Эміль Свендсан. Беларусы, на жаль, не патрапілі ў трыццатку лепшых. Аляксандр Сыман — 34-ы, Рустам Валіулін — 49-ы, Васіль Шаталін — толькі 80-ы. Нядзельны масстарт пройдзе без беларусаў.




2008-01-05
Чэмпіянат Беларусі па футболе заняў 70-е месца ў сусветным рэйтынгу
Міжнародная федэрацыя футбольнай гісторыі і статыстыкі апублікавала рэйтынг наймацнейшых чэмпіянатаў свету, паведамляе “Тэлеграф”. Беларускае першынство апынулася на 70-й пазіцыі. Чэмпіянаты Расіі і Украіны занялі 13 і 14 месцы адпаведна. Літва займае 45 месца, Малдова — 48, Арменія — 58, Латвія — 63, Грузія — 74, Туркменія — 82, Казахстан — 98, Азербайджан — 100. Узначальвае спіс чэмпіянат Англіі. 
Другое месца дасталася Іспаніі, а трэцяе — Італіі. Рэйтынг нацыянальных чэмпіянатаў Міжнароднай федэрацыі футбольнай гісторыі і статыстыкі складаецца з 1991 года і грунтуецца на алгарытме, які ўлічвае як вынікі ўнутрыдзяржаўных, так і міжнародных спаборніцтваў.




2008-01-05
У Беларусі забароняць продаж маку на рынках
У Беларусі з 20 студзеня ўступае ў дзеянне забарона на рэалізацыю насення маку на рынках. Такую пастанову прыняў Савет міністраў. Тым не менш, як адзначаюць ва ўпраўленні арганізацыі гандлю і паслугаў Міністэрства гандлю, мак не знікне з продажу. 
Забарона датычыцца толькі гандлёвых радоў рынкаў, але яна не распаўсюджваецца на продаж мака ў стацыянарных крамах, у тым ліку і размешчаных на тэрыторыі рынкаў.
“Народная газета”




2008-01-05
У Полацку адправілі за краты фінансіста ў пагонах
Да 3 гадоў пазбаўлення волі асуджаны былы начальнiк фiнансавай службы адной з вайсковых часцей Полацкага гарнiзона. Паводле звестак Генеральнай пракуратуры, старшы лейтэнант па фiктыўных ведамасцях, у якiх падрабляў подпiсы, атрымлiваў i прысвойваў грошы. За 3 месяцы афiцэр такiм чынам скраў больш за 13,5 мiльёнаў рублёў. 
Праўда, па патрабаваннi вайсковага пракурора падчас следства злодзей у пагонах цалкам кампенсаваў нанесены дзяржаве ўрон.
“Звязда”




2008-01-05
Дзве беларускія біятланісткі трапілі ў 20 лепшых у спрынтарскай гонцы
У нямецкім Оберхофе завяршылася спрынтарская гонка сярод жанчын на 7,5 кіламетраў. Дзве беларускі трапілі ў дваццатку лепшых. Дар’я Домрачава фінішавала на 14-м месцы, дапусціўшы тры промахі. Людміла Ананька, якая на першым агнявым рубяжы закрыла ўсе мішэні, доўгі час была сярод лідэраў. Аднак, пры стральбе стоячы, яна двойчы прамахнулася. 
У выніку на фінішы яна была 19-й. Надзея Скардзіна, Вольга Кудрашова і Вольга Назарава завяршылі этап на 39, 40 і 42 месцах адпаведна. Яшчэ адна беларуска Людміла Калінчык фінішавала 61-й. 
А выйграла сённяшнюю гонку нарвежка Тора Бергер. На другім месцы расіянка Святлана Сляпцова, на трэцім — Магдалена Нойнер з Нямеччыны.




2008-01-05
Беларус атрымаў палітычны прытулак у Эстоніі
Грамадзянін Беларусі атрымаў палітычны прытулак у Эстоніі. Такое рашэнне прыняў Дэпартамент грамадзянства і міграцыі гэтай краіны. Паведамляецца, што летась хадайніцтвы на атрыманне палітычнага прытулку ў Эстоніі падавалі 7 беларусаў, але ці то справы большасці з іх працягваюць разглядацца, ці то ім было адмоўлена. 
РИА “Новости”




2008-01-05
Міратворцы ААН паклікалі на дапамогу Чалавека-павука
Чыноўнікі Арганізацыі аб'яднаных нацый у спробе палепшыць імідж арганізацыі звярнуліся па дапамогу да кампаніі Marvel, якая выдае коміксы пра Чалавека-павука і іншых супергерояў. У рамках праекту будуць намаляваныя коміксы, у якіх Чалавек-павук разам з супрацоўнікамі міратворчых місій працуе над выратаваннем свету ад крывавых канфліктаў і смяротных хвароб. Мастакі Marvel заявілі, што намалююць комікс бясплатна. 
У цяперашні час вядзецца праца над сцэнарыем комікса, які павінен з'явіцца ў 2009 годзе. ААН плануе надрукаваць 1 мільён асобнікаў кнігі, якая будзе распаўсюджаныя па амерыканскіх школах. У будучыні комікс будзе перакладзены на французскую і іншыя еўрапейскія мовы.
BBC




2008-01-05
Амерыканскі мыйшчык вокнаў выжыў пасля падзення з 47-га паверха
Рабочы, які мыў вокны хмарачоса ў Нью-Ёрку, зваліўся з 47-га паверха. Аднак на здзіўленне лекараў, ён застаўся жывы. Здарэнне адбылося 7 снежня мінулага года. Мыйшчык упаў з-за пашкоджання платформы, замацаванай на знешнім баку будынка. У выніку няшчаснага выпадку загінуў яго малодшы брат, які таксама знаходзіўся на платформе. 
Сам ён атрымаў моцнае старсенне мазгоў, а таксама шматлікія пераломы. Пасля серыі з дзевяці аперацый мыйшчык ачуняў і ўжо пачаў гаварыць. Як мяркуюць лекары, неўзабаве ён пачне хадзіць.
ВВС




2008-01-05
Украінцы патрабуюць ад расіянаў вярнуць беларускага футбаліста
Украінскі футбольны клуб "Карпаты" звярнуўся ў расійскі клуб "Сатурн" з патрабаваннем вярнуць у размяшчэнне каманды 21-гадовага беларускага нападаючага Леаніда Ковеля. 3 студзеня на сайце "Сатурна" з'явілася паведамленне аб тым, што Ковель падпісаў з клубам кантракт. У той жа дзень генеральны дырэктар "Карпат" Аляксандр Яфрэмаў накіраваў ліст на імя генеральнага дырэктара "Сатурна" Барыса Жыганава. 
У ім гаворыцца, што "ўвесь комплекс правоў на футбаліста Ковеля належыць футбольнаму клубу "Карпаты" згодна з трансферным кантрактам паміж ФК "Дынама" (Мінск) і ФК "Карпаты" (Львоў), а таксама асабістаму кантракту футбаліста з футбольным клубам "Карпаты". 
У інтэрв'ю інтэрнет-сайту ФК "Карпаты" Яфрэмаў выказаў меркаванне, што негатыўную ролю" ў сітуацыі адыграў агент футбаліста Шандар Варга. Прэзідэнт украінскага клуба заявіў пра намер у выпадку неабходнасці звярнуцца ў Міжнародную федэрацыю футбола. Апрача таго, будзе накіраваны ліст у федэрацыю футбола Саудаўскай Аравіі, дзе Варга зарэгістраваны ў якасці агента гульцоў. 
У канфлікт умяшаўся прэзідэнт Прафесійнай футбольнай лігі Украіны Равіль Сафіулін. Паводле яго слоў, у тэлефоннай гутарцы прэзідэнт "Сатурна" Міхаіл Варанцоў заявіў, што "абсалютна не ведае падзей вакол Ковеля", але паабяцаў звязацца з юрыстамі свайго клуба. 
Са спасылкай на ганаровага прэзідэнта "Карпат" Пятра Дымінскага Сафіулін паведаміў, што чатыры месяцы таму ўкраінскі клуб поўнасцю выплаціў мінскаму "Дынама" трансферны кошт Ковеля і футбаліст падпісаў з "Карпатамі" чатырохгадовы кантракт.
БелаПАН




2008-01-05
Мінскія ўлады перапісваюць гандлёвыя кропкі, якія не працуюць
Як стала вядома Еўрарадыё, адміністрацыі мінскага гандлёвага цэнтра "Манетка" загадалі тэрмінова сабраць звесткі пра прадпрымальнікаў, якія не выйшлі на працу 3 студзеня. У гэты дзень чыноўнікі Савецкага выканкама перапісалі ўсе гандлёвыя месцы, якія былі зачыненыя. Адміністрацыя гандлёвага цэнтра “Манетка”, які знаходзіцца каля Камароўскага рынка ў Мінску, абтэлефаноўвае прадпрымальнікаў, якія не працавалі 3 студзеня. Менавіта ў гэты дзень прадстаўнікі Савецкага выканкама правялі рэйд, перапісваючы гандлёвыя кропкі, якія былі закрытыя. 
Сёння адміністрацыя цэнтра па загадзе чыноўнікаў павінна даць справаздачу, чаму ў гэты дзень гандлёвыя кропкі не працавалі. Пра гэта Еўрарадыё паведаміў адзін з індывідуальных прадпрымальнікаў, які запісаў размову з прадстаўніком адміністрацыі “Манеткі”.
Адміністрацыя "Манеткі": “Была праверка з выканкаму за 3 студзеня. Ваш шапік не працаваў. Па якой прычыне? Да нас прайшлі паперы з патрабаваннем даведацца, па якой прычыне. Трэцяга студзеня прыходзіла жанчына з выканкаму і перапісвала ўсе кропкі, якія не працавалі”
ІП: “А калі вам трэба даць адказ у выканкам?”
Адміністрацыя "Манеткі": “Прама цяпер пажадана. Таму што неўзабаве кіруючы гандлёвай залай збіраецца ісці ў выканкам з усімі паперамі і тлумачэннямі прычынаў, чаму не працавалі”.
Фота — bymedia.net




2008-01-05
Прэзідэнт адправіў у адстаўку куратара будаўніцтва АЭС у Беларусі
Указам прэзідэнта ад 3 студзеня Уладзімір Цімашпольскі вызвалены ад пасады намесніка старшыні прэзідыума Нацыянальнай акадэміі навук Беларусі. Гэтая інфармацыя размешчана на Нацыянальным прававым інтэрнет-партале. Прававыя падставы рашэння кіраўніка дзяржавы пакуль невядомыя. На гэтай пасадзе Уладзімір Цімашпольскі працаваў з 2004 года. Апошнім часам ён курыраваў праект будаўніцтва першай беларускай атамнай электрастанцыі.




2008-01-05
У Мінску праходзіць Калядны кірмаш
Каля футбольнага манежа на праспекце Пераможцаў у Мінску 5 студзеня праходзіць Калядны кірмаш. Пра гэта паведамілі ў аддзеле гандлю і паслуг адміністрацыі Цэнтральнага раёна сталіцы. На кірмашы можна набыць прамтавары, прадукцыю прадпрыемстваў грамадскага харчавання. Працуюць імправізаваныя кавярні, дзе прадаюць гарачыя бліны, піражкі, шашлыкі, спіртныя напоі. 
Запланаваная культурная праграма з удзелам самадзейных артыстаў, скамарохаў, правядзенне конкурсаў.
БелаПАН




2008-01-05
Галівудскія акцёры абвясцілі байкот "Залатому глобусу"
Гільдыя акцёраў ЗША у пятніцу 4 студзеня абвясціла аб сваім намеры байкатаваць цырымонію ўручэння прэміі "Залаты глобус", паведамляе AFP. Па словах старшыні Гільдыі Алана Розенберга, у байкоце прымуць удзел усе намінанты на прэмію, а таксама акцёры, запрошаныя ў якасці вядучых. Усе яны прынялі аднадушнае рашэнне падтрымаць бастуючых сцэнарыстаў. 
Нагадаем, Гільдыя сцэнарыстаў ЗША абвясціла страйк 5 лістапада 2007 года. Гільдыя патрабуе ад Альянсу прадзюсараў кіна- і тэлефільмаў павелічэння адлічэнняў аўтарам сцэнарыяў, што павінна быць прапісана ў новым трохгадовым кантракце сцэнарыстаў і кінастудый. 
Працяглы страйк сцэнарыстаў прывёў да спынення паказу шматлікіх папулярных тэлесерыялаў на амерыканскім тэлебачанні, а таксама да прыпынення працы над некаторымі фільмамі. Цырымонія ўручэння прэмій "Залатога глобуса" павінна адбыцца 13 студзеня 2008 года.




2008-01-05
У Беларусі пачынаюцца пошукі самай прыгожай дзяўчыны
Пачынаюцца рэгiянальныя адборачныя туры VI Нацыянальнага конкурсу прыгажосцi "Мiс Беларусь-2008". Першы кастынг адбудзецца ў Гродне 9 студзеня.
 Праглядваць беларускiх прыгажунь будуць у наступным парадку: Лiда (10 студзеня), Бабруйск (15 студзеня), Мазыр (16 студзеня), Гомель (17 студзеня), Брэст (23 студзеня), Пiнск (24 студзеня), Баранавiчы (25 студзеня), Орша (1 лютага), Вiцебск (2 лютага), Наваполацк (3 лютага), Магiлёў (4 лютага), Салiгорск (8 лютага), Барысаў (9 лютага) i Мiнск (10 лютага). 
Прэтэндэнткам на тытул "Мiс Беларусь-2008" неабходна прыйсцi на кастынг без макiяжу, з пашпартам, раздзельным купальнiкам, чаравікамі на высокiх абцасах, рызiнкай для валасоў. 
Удзельнiцамi конкурсу могуць стаць прывабныя дзяўчыны ва ўзросце ад 18 да 24 гадоў, якiя маюць беларускае грамадзянства i пастаянна пражываюць на тэрыторыi нашай краiны, нiколi не бралi шлюб i не маюць дзяцей. 
Да ўдзелу дапускаюцца беларускi ростам не нiжэй за 175 сантыметраў, не могуць удзельнiчаць пераможцы намiнацый, у тым лiку "Мiс Беларусь", мiнулых нацыянальных конкурсаў, а таксама асобы, якiя маюць дачыненне да фота i вiдэаматэрыялаў эратычнага i парнаграфiчнага характару. 
Фiнал "Мiс Беларусь-2008" пройдзе вясной у Мінску. Журы вызначыць не толькi самую прывабную беларуску ў гэтым годзе, але i назаве "I Вiцэ-Мiс", "II Вiцэ-Мiс", "Мiс зачараванне" i "Мiс фота". Прадстаўнiкi СМI выберуць "Мiс прэса", гледачы — "Мiс глядацкiх сiмпатый", а самi канкурсанткi назавуць "Мiс сяброўства".
“Звязда”




2008-01-05
На Камачатцы знайшлі рыбакоў, якія зніклі 3 месяцы таму
Група з 11 расійскіх рыбакоў, якая знікла падчас шторму недалёка ад Петрапаўлаўска-Камчацкага яшчэ 10 кастрычніка, была знойдзена і выратавана вайскоўцамі і ратавальнікамі. Пасля таго, як дзве лодкі, на якіх рыбакі выйшлі ў мора, пацярпелі крушэнне, яны выбраліся на бераг, адшукаўшы закінутую вайсковую базу.
 Не маючы сродкаў сувязі і магчымасці паклікаць на дапамогу, члены групы, сярод якіх былі тры жанчыны, на працягу трох месяцаў харчаваліся блінамі. Муку яны знайшлі на кінутай базе. 
Паводле іх слоў, яны нават змаглі паставіць і ўпрыгожыць у сваім сховішчы навагоднюю ёлку. Пасля таго, як запасы ежы сталі заканчвацца, пяцёра рыбакоў ізноў вышлі на пошукі і пасля чатырох дзён блуканняў знайшлі вайсковую частку, з якой змаглі выклікаць ратавальнікаў. 
Як заявілі афіцыйныя прадстаўнікі МНС Расіі, аперацыя па выратаванні прайшла паспяхова, усе яны пачуваюцца добра.
Euronews




2008-01-05
У Грузіі пачаліся датэрміновыя прэзідэнцкія выбары
У Грузіі ў суботу пачаліся датэрміновыя прэзідэнцкія выбары. Акрамя таго, выбаршчыкам прапануецца адказаць яшчэ на два пытанні: "Ці жадаеце вы ўступлення Грузіі ў NATO?" і "Ці жадаеце вы, каб парламенцкія выбары адбыліся вясной 2008 года?". За выбарамі назіраюць больш за тысячу міжнародных назіральнікаў, а таксама прадстаўнікі каля 40 мясцовых няўрадавых арганізацый і 161 СМІ. У дзень выбараў, на ўсіх участках у 10 буйных гарадах, будуць усталяваныя камеры назірання: адна каля рэгістрацыйнага стала, другая каля выбарчых урн. 
Прэзідэнцкія выбары ў Грузіі адбудуцца пры любой яўцы выбаршчыкаў, а для перамогі неабходна набраць 50% плюс адзін голас ад той колькасці людзей, якія ўдзельнічалі ў выбарах. Калі ў першым туры не адзін з сямі кандыдатаў не пераможа, то другі тур павінен адбыцца праз два тыдні, 19 студзеня.“Інтэрфакс”




2008-01-05
Вікторыя Азаранка прайграла ў фінале тэніснага турніру ў Аўстраліі
18-гадовай беларускай тэнісістцы Вікторыі Азаранка не ўдалося выйграць першы ў яе кар'еры турнір Жаночай тэніснай асацыяцыі. 5 студзеня ў фінальным матчы спаборніцтваў у аўстралійскім Голд-Косце з прызавы фондам 175 тысяч долараў яна прайграла кітаянцы На Лі — 6:4, 3:6, 4:6. 
У нядзелю Азаранка стартуе на турніры ў іншым аўстралійскім горадзе — Хобарт. Там яна "пасеяна" пад пятым нумарам. У першым крузе Азаранка сустрэнецца з іншай беларускай Вольгай Гаварцовай.БелаПАН




2008-01-05
У Маскве развітваюцца з Аляксандрам Абдулавым
У Маскве ў суботу развітваюцца з акцёрам Аляксандрам Абдулавым. У храме Найсвяцейшай Багародзіцы прайшло адпяванне, туды пускалі толькі сваякоў і блізкіх акцёра. Цяпер праходзіць грамадзянская паніхіда ў тэатры “Ленком”. З-за вялікай колькасці жадаючых развітацца перакрытая вуліца, дзе знаходзіцца тэатр. Прапускаюць толькі невялікую колькасць машын. Людзі ідуць да тэатра шчыльным патокам, нясуць кветкі. 
Пасля грамадзянскай паніхіды Аляксандр Абдулаў будзе пахаваны на Ваганькаўскіх могілках, паведамляе “Эхо Москвы”. Нагадаем, акцёр сканаў 3 студзеня ў Маскве ад раку лёгкіх.




2008-01-05
Атмасферны ціск у Мінску больш чым на 20 міліметраў перавысіў норму
Больш чым на 20 міліметраў перавысіў норму атмасферны ціск у Мінску 4 студзеня. Як паведамілі ў Рэспубліканскім гідраметэацэнтры, максімальнае значэнне ціску склала 765 мм пры норме 740—742 мм. Значны рост ціску абумоўлены магутным антыцыклонам, цэнтр якога знаходзіцца ў Расіі. Разам з тым цяперашні ціск не з'яўляецца рэкордным. 
Яго максімальнае значэнне для Мінска — 773 мм — зафіксавана больш як 100 гадоў таму, 23 студзеня 1907 года. Бліжэйшымі днямі, з адыходам антыцыклону, ціск будзе зніжацца, зазначылі ў гідраметэацэнтры.
БелаПАН




2008-01-05
Лукашэнка звольніў чатырох беларускіх амбасадараў
Указамі прэзідэнта ад 3 студзеня вызваленыя ад абавязкаў чатыры беларускія амбасадары: Уладзімір Каралёў (амбасадар у Швейцарыі і пры Святым прастоле па сумяшчальніцтве), Вадзім Лазерка (у Аргенціне, а таксама па сумяшчальніцтве ў Чылі і Уругваі), Ніна Мазай (прадстаўнік у Канадзе) і Уладзімір Мацкевіч (амбасадар у Сербіі і па сумяшчальніцтве ў Чарнагорыі, Босніі і Герцагавіне). Пра гэта паведаміў Нацыянальны прававы інтэрнет-партал.
Падабаецца0
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца8

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

5
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
vox.com
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
“Камяніцы” не будзе: Банк БелВЭБ больш не хоча падтрымліваць нацкультуру
 13:58 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя




2008-01-05
Беларускія біятланісты занялі шостае месца ў эстафеце на этапе Кубка свету
Мужчынская зборная Беларусі па біятлоне 4 студзеня заняла шостае месца ў эстафеце 4 па 7,5 кіламетраў на чацвёртым этапе Кубка свету ў нямецкім Оберхофе. Каманда ў складзе Сяргея Новікава, Аляксандра Сымана, Уладзіміра Міклашэўскага і Рустама Валіуліна пераадолела дыстанцыю з двума штрафнымі кругамі і 15 дадатковымі патронамі. 
Пасля першага этапа беларускі квартэт быў дзевятым, пасля другога — чацвёртым, пасля трэцяга — сёмым. У пяцёрку лепшых увайшлі Нарвегія, Расія, Нямеччына, Швецыя і Францыя. Гэта ўжо другая перамога нарвежцаў за тры апошнія эстафеты. 
Сёння ў Оберхофе пройдуць спрынтарскія гонкі: жаночая на 7,5 км і мужчынская на 10 км.












2008-01-07
Міхаіл Саакашвілі лідзіруе пасля папярэдняга падліку галасоў
У Грузіі працягваецца падлік галасоў на прэзідэнцкіх выбарах. Па-ранейшаму лідзіруе Міхаіл Саакашвілі. Пасля апрацоўкі 80% бюлетэняў ён набраў больш за 51% галасоў.  У апазіцыйнага кандыдата Левана Гачачыладзэ 25,5%. Як паказаў экзітпол,
большасць удзельнікаў рэферэндума, які праходзіў адначасова з
прэзідэнцкімі выбарамі, а менавіта – 61% - выказаліся за ўступленне
Грузіі ў НАТА.

Эхо Москвы




2008-01-07
У Беларусі павялічаны памер дапамогі па дагляду за дзецьмі
У нашай краіне павялічаны памер дапамогі па дагляду за дзецьмі ва ўзросце да 3 гадоў. Ён узрастае на 15% і з 1 студзеня складае 148,5 тысячы рублёў.  Гэтая мера накіраваная на ўзмацненне дзяржаўнай падтрымкі сем’яў у
вельмі адказны і складаны перыяд выхавання дзяцей, паведамляе газета“Рэспубліка”. 
Чакаецца, што ў наступным годзе дапамога выраўняецца з
бюджэтам пражытковага мінімума, інфармуе тэлеканал ОНТ. 
Адзначым, што цяпер у Беларусі больш за 274 тысячы  дзяцей ва ўзросце да 3 гадоў. 




2008-01-07
У Магілёве ўсе жадаючыя могуць паглядзець калядную батлейку
Калядную п’еску “Цар Ірад” і вясёлыя інтэрмедыі паказваюць у святочныя дні ў Магілёве. Праект рэалізуе Магілёўскі мастацкі музей імя Паўла Масленікава.  Батлейка – сярэднявечны лялечны тэатр – была зробленая беларускімі
мастакамі паводле арыгіналу, які захоўваецца ў адным з музеяў
Санкт-Пецярбурга. Ад старажытнай яна адрозніваецца бадай што сучасным
асвятленнем. 
Паглядзець калядную батлейку ў музей прыходзяць школьнікі
цэлымі класамі, паведамляе газета “Звязда”. 




2008-01-07
Працаздольных беларусаў пасля медабследавання падзеляць на тры групы
Міністэрства аховы здароўя рэкамендуе жыхарам Беларусі хоць раз на год праходзіць абследаванне ў паліклініцы. Гэта неабходна для індывідуальнай ацэнкі стану здароўя кожнага чалавека. Цяпер працаздольных людзей будуць запрашаць на медычнае абследаванне.
Паводле яго вынікаў чалавека вызначаць у адну з трох умоўных групаў –
здаровыя, практычна здаровыя і тыя, хто мае хранічныя захворванні.
Мяркуецца, што гэтая акцыя Міністэрства аховы здароўя, накіраваная на
прафілактыку захворванняў, дапаможа дзяржаве захаваць бюджэтныя сродкі.
З-за захворванняў і затратаў на выплаты па бальнічных, эканоміка
Беларусі губляе каля 4 мільярдаў рублёў штогод, інфармуе тэлеканал ОНТ.




2008-01-07
У Аўстраліі гулялі дзве беларускія тэнісісткі, Азаранка атрымала траўму
Траўму атрымала ў матчы ў Аўстраліі беларуская тэнісістка Вікторыя Азаранка. У першым крузе турніра ў Хобарце яна сустракалася з суайчынніцай Вольгай Гаварцовай. 
 У пешым сэце пры ліку 3:1 на карысць Азаранкі яна была вымушана зняцца
са спаборніцтваў. У другім раўндзе (1/8 фінала) Гаварцова згуляе з
румынкай Эдзінай Галавіц.
Дарэчы, сёння Жаночая тэнісная асацыяцыя распаўсюдзіла чарговыя
рэйтынгі тэнісістак. Вікторыя Азаранка ўзнялася з 30-га месца на 26-е і
паўтарыла сваё найлепшае дасягненне ад лістапада 2007 года. Вольга
Гаварцова ў рэйтынгу перамясцілася з 48-й на 47-ю пазіцыю.

БелаПАН




2008-01-07
Група мінчукоў сустрэла Раство ў запалярнай тундры
У запалярнай тундры сустрэлі Раство дзесяць мінчукоў. 5 студзеня яны накіраваліся на снегаходах у падарожжа па запалярнай частцы Кольскай паўвыспы. Яны ўваходзяць у склад міжнароднай каманды “Бясконцая планета”. Тур пад
назвай “Раство за Палярным кругам” праходзіць па старажытных радавых
землях саамаў – адзінага карэннага народа Кольскай паўвыспы.
Падарожнікі знаёмяцца з жыццём мясцовага насельніцтва, жывуць у
старажытным саамскім жыллі – чумах. Яны пабачаць лесатундру, горную
тундру, арктычную пустыню, цясніны і горныя азёры, а таксама паўночнае
ззянне, паведамляе агенцтва “Мінск-навіны”.




2008-01-07
Новы 2008 год для Беларусі будзе Годам здароўя
Годам здароўя абвешчаны ў Беларусі 2008 год. Адпаведны ўказ падпісаў Аляксандр Лукашэнка. Прэс-служба кіраўніка дзяржавы паведамляе, што дакумент прыняты “ў
мэтах стварэння ўмоваў для далейшага фармавання здаровага ладу жыцця,
развіцця аховы здароўя, фізічнай культуры і спорту, забеспячэння
экалагічнай бяспекі, захавання маральных каштоўнасцяў і культуры
ўзаемаадносінаў”.




2008-01-07
Гродна павялічыўся ў два разы, паглынуўшы 25 вёсак
25 вёсак і возера Юбілейнае ўключанае ў межы Гродна. Такое рашэнне прынялі гарадскія ўлады. 
 У выніку плошча абласнога цэнтру павялічылася больш чым у два разы. Гараджанамі аўтаматычна сталі 7 тысяч чалавек.
У межах Гродна апынуліся вёскі Малышчына, Лапенкі, Падкрыжакі,
Панямунь, Ласосна, Калбасіна. Горадам сталі лясніцтвы і прадпрыемствы,
якія дагэтуль знаходзіліся “у раёне”. Цяпер рашэнне пра пашырэнне
Гродна мусяць зацвердзіць абласныя ўлады і ўрад краіны.

Вячэрні Гродна




2008-01-07
Аляксандр Лукашэнка павіншаваў праваслаўных вернікаў з Раством
З Раством павіншаваў праваслаўных вернікаў кіраўнік Беларусі Аляксандр Лукашэнка.  У святочным віншаванні, у прыватнасці, гаворыцца: 
“Гэтае вялiкае свята
зблiжае ўсiх нас, раскрывае сэрцы насустрач дабру i мiласэрнасцi.
Дапамагае яшчэ лепш усвядомiць вечнае значэнне самых галоўных жыццёвых
каштоўнасцяў — моцнай, дружнай сям’i, надзейнага хатняга ачага, мiру i
згоды на роднай зямлi. Напаўняе душу жаданнем дапамагаць людзям,
дзялiцца з iмi цяплом i каханнем”.
Аляксандр Лукашэнка пажадаў праваслаўным хрысціянам цудоўнага настрою ў
святочныя дні, а таксама дабрабыту і натхнення на добрыя пачынаннi i
справы.








2008-01-08
Улады Гродна не дазваляюць рэкламу беларускамоўнай групы ў дзіцячых садках
На працягу апошняга месяца ўлады Гродна не дазваляюць у грамадскім транспарце рэкламу беларускамоўнай групы ў дзіцячых садках. Вось што кажа ў інтэрв’ю Еўрарадыё прадстаўнік Бацькоўскага камітэту Ігар Кузьмініч: 
“Рэкламу мы давалі ў тралейбусах, а таксама ў прэсе, але найбольш
гучнай была рэклама ў тралейбусах. Яе забаранілі праз некалькі дзён
пасля таго, як яна пачала гучаць. Пазней, 17 снежня, мяне папрасілі
даць на ўзгадненне рэкламу. І ўжо месяц чатыры сказы рэкламы не могуць
быць узгоднены!”

Аднак у аўторак на Кузьмініча нарэшце выйшаў загадчык адзела адукацыі
гродзенскага гарвыканкама Сяргей Блажэй. Ён прапанаваў сустрэчу, якую
запланаваў на суботу.
Дарэчы, за гэты месяц Бацькоўскі камітэт, які займаецца стварэненем
беларускамоўнай групы ў дзіцячых садках горада, не сядзеў без справы. Была
праведзена беларуская ялінка, а на Новы год 19-ць дзетак атрымалі
падарункі, што былі сабраныя беларусамі з Нью-Ёрку. 
Сяргей Апановіч, Еўрарадыё, Гродна




2008-01-08
ЖЭС №78 дараваў неплацельшчыку пеню ў 10 мільёнаў рублёў
Еўрарадыё вырашыла даведацца, чаму пеня за запазычанасці па квартплаце часам “набягае” ў два разы большая за саму запазычанасць. У Мінску ёсць неплацельшчыкі, запазычанасць якіх складае каля пяці мільёнаў рублёў, а пеня – дзесяць мільёнаў. Калі разабрацца, то камунальных паслуг гэтыя людзі скарысталі толькі на 5 мільёнаў, а выплаціць ім трэба ажно 15. Еўрарадыё вырашыла параўнаць гэтыя “працэнты” з банкаўскімі. Колькі грошай “набегла” б вам, калі б вы паклалі сваю запазычанасць у банк?
Калі вы не заплацілі за камунальныя паслугі ў час, то штодзень вам “цікае” пеня - 0,3 % ад сумы плацяжу. Юрыст ЖЭСа № 78 распавяла Еўрарадыё, што перавышаць вашу запазычанасць гэтая пеня пачынае вельмі хутка. А калі вы не плаціце паўгода, то пеня “набягае” большая ў два разы.
ЖЭС № 78: “Недзе запазычанасць больш за 6 месяцаў у каго – 19 чалавек у нас такіх: у іх асноўны доўг ад 500 тыс. да больш за мільён, і пеня практычна ўва ўсіх больш за мільён”. 
Але ЖЭСы часам “спісваюць” пеню тым, хто аплочвае асноўную запазычанасць.
ЖЭС № 78: “Мы “спісалі” пеню дзевяці чалавекам. Яны выплацілі асноўную пазыку і напісалі заяву на спісанне пені. З іх толькі адна сума была да мільёна – 659 тысяч (гэта пеня), тры сумы ад мільёну да двух, дзве сумы пені ад двух мільёнаў да трох, адна сума тры з нечым, і дзве – амаль чатыры з паловай мільёны”. 
Тое, што пеня расце так хутка, здзівіла Еўрарадыё. Бо гэта віртуальныя грошы: чалавек плаціць нібыта за камунальныя паслугі, але не карыстаецца імі. Пяць мільёнаў – гэта грошы за паслугі, якімі чалавек сапраўды карыстаўся. А яшчэ дзесяць – не за паслугі, а за пратэрміноўку аплаты. 
Мы вырашылі параўнаць суму пені, якая “набегла” за паўгода з сумай, якая б “набегла” за гэты ж час, калі б грошы паклалі ў банк.
Калі пакласці 700 тысяч рублёў (сума запазычанасці) у “Беларусбанк” пад 11 %, то праз 100 дзён вы атрымаеце на 21 з паловай тысячу больш. Розніца на два парадкі: 21 тысяча рублёў і мільён з нечым. 
ERB: - Ці нармальна гэта? Людзям жа вельмі складана вярнуць такія грошы, якія так хутка “растуць”…ЖЭС № 78: - Людзям вельмі складана вярнуць. Таму Адміністрацыя нашага Кастрычніцкага раёну, ідзе ім насустрач. Практычна ўсім, у каго маленькі даход, хто на пенсіі і г.д., “спісваюць” гэтую пеню, калі яны плацяць запазычанасць. Я ведаю, што не ва ўсіх іншых раёнах так робяць. 
Найбольшая запазычанасць, якую “спісаў” 78-мы ЖЭС, гэта дзесяць мільёнаў.
ЖЭС № 78: “У іх было недзе 10 мільёнаў пені, а асноўная запазычанасць – недзе пяць мільёнаў. Але яны там перыядычна крыху аплочвалі, потым яны проста падзялілі рахункі на два, і пеня таксама падзялілася напалам. Там атрымаліся дзве аднолькавыя сумы па чатыры з нечым мільёны”. 
Толькі на спісанне пені разлічвае неплацельшчык Аляксандр, з якім пагутарыла Еўрарадыё. Яго запазычанасць складае 3 мільёны 215 тысяч рублёў, а пеня – амаль пяць мільёнаў.
Аляксандр: “Ведаеце, у мяне цяпер вялікая траўма галавы, я хварэю. Я ляжачы. Пакуль не магу заплаціць, але думаю, што расплачуся хутка. Мне ЖЭС гатовы дараваць пеню, калі я аплачу асноўную запазычанасць. Я зраблю гэта, калі крыху ачуняю".




2008-01-08
Моладзь хоча, каб у Мінску былі вуліцы Захаранкі і Фінькевіча
Арганізацыя “Маладыя дэмакраты” падала ў Мінгарвыканкам зварот з просьбай прысвоіць адной з мінскіх вуліц імя экс-міністра ўнутраных спраў Беларусі Юрыя Захаранкі. Ён знік у траўні 1999 года і з таго часу пра яго лёс няма ніякіх звестак. Паводле словаў лідэра “Маладых дэмакратаў” Міхаіла Пашкевіча, падобныя
звароты будуць дасланыя гарадскім уладам і адносна іншых зніклых –
палітыка Віктара Ганчара, бізнэсмена Анатоля Красоўскага і журналіста
Змітра Завадскага, паведамляе БелаПАН. 
Нагадаем, нядаўна з ініцыятывай перайменаваць сталічную вуліцу
“чырвонага камандзіра” Убарэвіча ў вуліцу палітвязня Артура Фінькевіча
выступілі маладафронтаўцы.




2008-01-08
Хакеры ледзьве не сарвалі нафтавы кантракт на мільёны долараў
Міліцыя падазрае, што распачаць атаку маглі расійскія канкурэнты, вымагальнікі ці “камерцыйныя” хакеры. “Пацярпелі толькі тры тысячы сайтаў, якія знаходзяцца на хостынгу HOSTER.BY. У тым ліку TUT.BY”, - гаворыць Еўрарадыё дырэктар Інтэрнэт-парталу TUT.BY Юрый Зісер.
Найбуйнейшую хакерскую атаку ў гісторыі беларускага Інтэрнэту ўтрымлівалі на днях тры тысячы беларускіх сайтаў. Сярод іх TUT.BY.
Юрый Зісер распавёў нам, што DDoS-атака была накіраваная на платны хостынг-правайдэр HOSTER.BY, які знаходзіцца ў Маскве. 
Юрый Зісер: “Пацярпелі толькі тры тысячы сайтаў, якія знаходзяцца на хостынгу HOSTER.BY. У тым ліку TUT.BY, то бок дзесяткі тысяч карыстальнікаў, якія на працягу 4-х гадзін не маглі “залагініцца” на пошту, на форумы і іншыя службы. TUT.BY грузіўся, і навіны чытаць было можна, але з поштай было працаваць амаль немагчыма. Яно выводзілася на экран ці хвіліны па дзве, ці ўвогуле не выводзілася”. 
Юрый Зісер кажа, што атака ідзе і цяпер, але шкоды ўжо не наносіць. 
Юрый Зісер: “Атака не пагасла, яна і цяпер віруе. Здаецца, усё нармальна, нам удалося яе абясшкодзіць. То бок яна ёсць, але не небяспечная. Гэта адбылося яшчэ ў суботу”. 
Сайты, якія былі недасягальныя гэтыя чатыры гадзіны, панеслі матэрыяльныя страты. Найбуйнейшая з такіх стратаў, якая магла мець месца – страта на некалькі мільёнаў долараў.
Юрый Зісер: “Мог пацярпець адзін буйны кліент – кампанія, якая займаецца грузаперавозкамі нафты. Яна чакала кантракта на мільёны долараў. Яна магла пацярпець, але, здаецца, гэта абышлося”. 
Еўрарадыё пагутарыла з намеснікам начальніка ўпраўлення па раскрыцці злачынстваў у сферы вышэйшых тэхналогій МУС Ігарам Пармонам. Іх упраўленне шукае хакераў ужо з пятага студзеня, хоць пацярпелыя да іх не звярталіся.
Ігар Пармон: “Заявы да нас ніхто не накіроўваў, бо правапарушэнне было здзейснена на тэрыторыі Расійскай Федэрацыі. Сервер, які атакавалі, знаходзіцца ў Маскве. Таму, калі б нам і паступіла заява, мы б адмовілі, бо правапарушэнне ў Маскве. Еўрарадыё: Але чаму вы тады займаецеся гэтым?Ігар Пармон: Мы займаемся любымі Інтэрнэт-злачынствамі. Засталася версія, што да DDoS-атакі могуць быць датычныя канкурэнты… Бо чаму не расійскі нейкі сервіс, а менавіта TUT.BY? Таму мы правяраем. Яшчэ да выніку далёка, але сляды ёсць”. 
Ігар Пармон агучыў Еўрарадыё свае гіпотэзы наконт таго, каму магло спатрэбіцца “класці” беларускія сайты.
Ігар Пармон: “Гэта могуць быць канкурэнты расійскія. Гэта можа быць хакерская атака з мэтай дэманстрацыі сваіх магчымасцей, каб потым вымагаць грошы. Гэта можа быць дэманстрацыя сваіх магчымасцей перад іншай асобай, якая нам пакуль невядомая. Маўляў, такі сур’ёзны сервіс, як TUT.BY яны “паклалі”, таму плаціце ім грошы – і яны “пакладуць” любы іншы сервіс. Мы гэта правяраем, чаму менавіта беларускі сервіс атакавалі”. 
Юрый Зісер, дырэктар TUT.BY, паразважаў, што б было, калі б іх сайт карыстаўся беларускім хостынг-правайдэрам. Атакі магло б не быць, але калі б усё ж была, то з ёй бы не справіліся так хутка.
Юрый Зісер: “Калі б у нас былі нармальныя кошты на трафік і г.д., то нам не было б патрэбы трымаць усё гэта ў Маскве. І калі б мы былі ў Мінску, то атакі, хучэй за ўсё, не атрымалася б, менавіта з-за таго, што канал вузкі. Сігнал бы проста сюды толкам не дайшоў. Але з іншага боку, тое, што мы там, яно і дазволіла хутка перамагчы гэтую атаку. Тут гэта не атрымалася б, бо адзін канал, а ў Маскве іх шмат”.




2008-01-08
Прадпрымальнікі з Гомельшчыны патрапілі ў аварыю ва Украіне
Шэсць грамадзян Беларусі пацярпелі ў аварыі ў Жытомірскай вобласці Украіны. Мікрааўтобус “Форд-Транзіт”, на якім ехалі беларусы, сутыкнуўся з аўтамабілем МАЗ. 
 У выніку дарожна-транспартнага здарэння пасажыры мікрааўтобуса, абодва
кіроўцы з траўмамі рознай ступені цяжкасці патрапілі ў бальніцу.
Паведамляецца, што беларускі кіроўца заснуў за рулём і выехаў на
сустрэчную паласу руху.
Беларускія навіны




2008-01-08
Год здароўя будзе каштаваць беларусу каля тысячы долараў
Прэзідэнт абвясціў новы 2008 год годам здароўя. Еўрарадыё вырашыла палічыць у колькі абыйдуцца заняткі фізкультурай і спортам сярэдняй мінскай сям’і. Для прыкладу мы ўзялі сям’ю з чатырох чалавек – маці, бацька і двое дзяцей. Для добрага фізічнага развіцця дзіцяці з малога ўзросту яго варта аддаць у спартыўную секцыю. Некаторыя з іх у цэнтрах дзяцей і моладзі бясплатныя, а вось адзінаборствы і розныя віды барацьбы, напрыклад, амаль паўсюль платныя. Ушу, каратэ, бокс каштуюць каля 35 тысяч, то бок адну базавую велічыню.Супрацоўніца раённага цэнтру пазашкольнай працы: Была базавая, колькі будзе з гэтага году -- не ведаю.
Бокс, тэніс і мастацкая гімнастыка ў спецыялізаванных установах каштуюць даражэй. 
Трэнер па гімнастыцы: Штотыднёвыя две гадзіны заняткаў каштуюць 65 тысячаў.Усе снарады у нас ёсць, таму трэба толькі купальнік і калготы.
Заняткі хакеем бясплатныя. Затое, каб экіпіраваць маленькага хакеіста на новую форму, прыйдзецца аддаць каля 400 долараў. Распавядае трэнер хакейнага клуба “Юнацтва" Дзяніс Паўленка:
Паўленка: На першыя два гады спатрэбіцца 400 долараў, пасля хлопчык з гэтай формы вырасце. Гэта, канешне, накладна, таму можна набываць форму, якая была ў выкарыстанні.
Каб падтрымліваць форму, палічым, у колькі абыйдзецца штомесячнае наведванне шэйпінгу і трэнажорнай залы. 
Гадзіннае наведванне самай таннай сталічнай "трэнажоркі" – 3400. Калі займацца 3 разы на тыдзень, то за месяц атрымаецца сумма каля 40 тысяч. А месячны абанемент шэйпінгу ў сярэднім фітнэс-клубе абыйдзецца: 
Супрацоўніца фітнэс-цэнтру: Два разы на месяц 54 тысячы, а з наведаваннем саўны і іншымі магчымасцямі - 72. 
Да гэтага дадамо адно наведванне басейну ўсёй сям’ёй. На аднаго дарослага – 9500, на дзіця – 4500. Плюсуем, і атрымліваем 28 тысяч. 
За адну паездку ў Сілічы, каб пакатацца на лыжах, вам прыйдзецца заплаціць за рыштунак каля 84 тысячы за тры гадзіны. Дадамо да гэтага яшчэ карыстанне пад’ёмнікам -- каля 60 тысяч. Агулам – каля 145 тысяч.
І паход на крыты каток: 7 тысяч за квіток для дарослых і для дзіцяці 3500. А пракат канькоў ад 3 да 7 тысяч. Для ўсёй сям'і гэта будзе каля 40 тысяч.
Такім чынам, па самых сціплых падліках месяц здароўя для сям’і будзе каштаваць каля 400 тысяч толькі для заняткаў фізкультурай. Еўрарадыё спытала на вуліцах Мінску, у колькі сёння абыходзіцца мінчукам спорт і здароўе:
Малады чалавек: Я выдаткоўваю на псіхатэрапеўта штомесяц каля 80 долараў.
Дзяўчына: Займаюся ёгай, на каньках катаюся. Нават цяжка сказаць колькі сыходзіць грошай -- шмат.
Мужчына: Я адпачываю, катаючыся на лыжах на беларускіх курортах. На здароўе і адпачынак сыходзіць 40% заробку.
Колькі абыйдзецца год здароўя -- невядома, аднак пры сярэднім заробку беларуса ў 300 долараў амаль палова яго застанецца ў спартыўных секцыях і спортзалах.




2008-01-08
За беларускага футбаліста Ковеля змагаюцца расіяне і ўкраінцы
“Апошняе папярэджанне” накіраваў у расійскі “Сатурн” украінскі футбольны клуб “Карпаты” з патрабаваннем вярнуць беларускага нападаючага Леаніда Ковеля.  Гендырэктар львоўскай каманды палохае расіян, што канфлікт можа
перарасці ў “міжнародны”. Ён настойвае на тым, што “Карпаты” маюць
права на Ковеля і, нібыта, 1 студзеня заключылі з ім кантракт. Сам
беларускі футбаліст гэта абвяргае. 
Паводле яго словаў, мінскае “Дынама”
“здавала” яго ў “арэнду” ўкраінскаму клубу, але яе тэрмін закончыўся, і
паколькі прапановаў ад “Карпатаў” не было, Ковель вярнуўся ў Беларусь.
А неўзабаве з’явіўся варыянт з “Сатурнам”, з якім беларус падпісаў
кантракт на 5 гадоў.
БелаПАН




2008-01-08
Спіс невыязных беларусаў не з’явіўся ў расійскіх памежнікаў і пасля святаў
Як стала вядома Еўрарадыё, расійскія памежнікі да гэтага часу не атрымалі ад беларускіх праваахоўных органаў спісу невыязных. Таму для тых, хто ў гэты спіс патрапіў, застаецца магчымасць выехаць у іншыя краіны свету – праз Расію. У службе памежнага кантролю міжнароднага аэрапорта “Дамадзедава” Еўрарадыё пацвердзілі, што наяўнасць у пашпарце грамадзяніна Беларусі дазвольнага штампа выезда за мяжу з 1 студзеня не правяраюць. Што ж тычыцца спісу невыязных, то памежнікі нічога пра яго не ведаюць. 
Супрацоўнік “Дамадзедава”: “Прыходзіў загад, што можна прапускаць з пашпартамі, у якіх няма ніякіх адзнак. А наконт спісу невыязных наўрад ці вам хто-небудзь дасць дакладную інфармацыю. Шчыра кажучы, я нават не ў курсе, ці прыходзілі яны нам увогуле”.
Не атрымлівалі такога спісу і ў аэрапорце “Шарамецьева-1”. А супрацоўнік службы памежнага кантролю аэрапорта “Шарамецьева-2” параіў пашукаць спісы невыязных беларусаў на Лубянцы, у ФСБ Расіі.
Супрацоўнік: “Шарамецьева-2”: “Я вам параю звярнуцца альбо ў прэс-службу вашых сілавых ведамстваў, альбо ў прэс-службу Федэральнай службы бяспекі Расіі на Лубянцы”.
На Лубянцы 8 студзеня яшчэ працягвалі святкаваць, таму Еўрарадыё звярнулася ў прэс-службу МУС Беларусі. Адсутнасць спісу ў расійскіх памежнікаў супрацоўнік прэс-службы Алег Слепчанка патлумачыў часовай недапрацоўкай, якую выправяць у бліжэйшы час.
Алег Слепчанка: “Закон толькі прыняты. База даных фарміруецца пастаянна ў рэжыме он-лайн. І патрабаваць, каб у першых чыслах года ўсё было чыста, гладка і без нейкіх накладак, не вельмі правільна. А выправіць іх – гэта пытанне часу”.
Затое, па яго словах, штодня база даных невыязных у беларускіх памежнікаў аднаўляецца і павялічваецца. Суды ж, кажа, працуюць штодня. 
Алег Слепчанка: “Суды ж не спыняюцца ў працы. І ў адпаведнасці з Палажэннем аб банку даных, і тыя, хто на працягу сутак трапляюць у гэтую катэгорыю, яны цягам сутак альбо па лініі Міністэрства юстыцыі, калі гэта суды, альбо па лініі КДБ ці Міністэрства абароны трапляюць у наш банк даных. Паралельна гэтая інфармацыя адпраўляецца асобе, якая ў спіс патрапіла”.
Выкрэсліваюць са спісу невыязных, кажа супрацоўнік МУС, па меры спынення крымінальнага пераследу, прыходу ў ваенкамат, калі гэта тычыцца прызыўнікоў, альбо выплаты ўсіх грашовых запазычанасцяў. Цікава, што высвятляць, ці выкраслілі яго з гэтага спісу, былому невыязному неабходна самастойна. Трэба звяртацца ў Дэпартамент па грамадзянстве і міграцыі МУС.
Алег Слепчанка: “Ён можа гэтую інфармацыю атрымаць у індывідуальным парадку ў адпаведнасці з Палажэннем – у любым тэрытарыяльным органе па грамадзянстве і міграцыі. І на працягу месяца яму дадуць неабходную інфармацыю”.
Спіс невыязных папаўняюць не толькі МУС, але і КДБ, і Міністэрства абароны. Колькі чалавек у гэтым спісе сёння, супрацоўнік прэс-службы сказаць адмовіўся. Але зазначыў, што на 1 студзеня толькі па лініі іх міністэрства ў спіс патрапілі больш за 100 тысяч чалавек.
Алег Слепчанка: “Лічба гэтай базы даных плаваючая. Называць яе кожныя суткі ці нават штомесяц я не бачу неабходнасці. Кожны чалавек можа ў індывідуальным парадку атрымаць інфармацыю на сябе. На першапачатковым этапе, у канцы снежня, толькі па лініі МУС праходзіла больш за 100 тысяч чалавек. Гэта ўсё, што звязана з крымінальным пераследам”.
Па інфармацыі МУС, 7 студзеня ў краіне было здзейснена 115 крымінальных злачынстваў. На 48 чалавек былі заведзеныя справы. Значыцца, на такую ж лічбу павялічыўся і спіс невыязных. А былі яшчэ і адміністрацыйныя справы, колькасць якіх высветліць не ўдалося, і судовыя прысуды, якія толькі зараз уступілі ў сілу. Ёсць яшчэ і КДБ з Міністэрствам абароны. Яны таксама штодня папаўняюць спіс. І нават памежнікі не ведаюць, колькі чалавек сёння ў гэтым спісе. Пра гэта Еўрарадыё паведаміў начальнік прэс-службы Памежнага камітэта Аляксандр Цішчанка.
Аляксандр Цішчанка: “Памежнікі карыстаюцца падчас кантролю спецыяльнымі сканерамі. Гэтыя сканеры знаходзяцца ў звязцы з аўтаматызаванай сістэмай памежнага кантролю, якая, у сваю чаргу, завязаная на базы, якія прадаставілі кампетэнтныя структуры. Зазірнуць у базу і сказаць, колькі там чалавек “вісіць”, я не магу”.




2008-01-08
Андрэй Тур: забастоўкі пакуль няма, вось 10-га будзе
Як даведалася Еўрарадыё, прадпрымальнікі не бастуюць, яны адпачываюць. У першы тыдзень пасля Новага года беларусы сутыкнуліся з праблемамі: на рынках не купіць прадуктаў – большасць гандлёвых кропак не працуюць; на некаторых транспартных напрамках былі перабоі з маршрутнымі таксоўкамі. Ці можна разглядаць гэтую сітуацыю як забастоўку прадпрымальнікаў, не ведае нават старшыня савету прадпрымальнікаў гандлёвых цэнтраў сталіцы “Еўропа” і “Паркінг” Кацярына Чыжык:
“У гандлёвых цэнтрах працэнтаў 50 працуе. Вельмі цяжка зразумець. То яны кажуць, што бастуюць, то яны кажуць, што аформілі адпачынак і пакуль робяць дакументы. Канкрэтнай інфармацыі няма. Яны напісалі на дзвярах: па тэхнічных прычынах. Калі б яны напісалі: бастуем ці адпачынак… Але ж напісана: па тэхнічных прычынах”. 
Кацярына Чыжык не можа дакладна сказаць, колькі прадпрымальнікаў аформілі адпачынак. А вось на Чыжоўскім рынку нам сказалі, што амаль усе ІПэшнікі на працу выйшлі:
“Усе амаль што выйшлі. Некаторыя проста ўзялі адпачынак і не аплочваюць месцы. Проста студзень – нехадавы месяц. І таму шмат хто з прадпрымальнікаў не гандлюе ў студзені. А так у нас ніякіх асаблівых сітуацыяў няма”.
Што тычыцца маршрутак, то кіраўнік аддзелу падрыхтоўкі конкурсаў і дагавораў дзяржпрадпрыемства “Сталічны транспарт і сувязь” Валер Сасіноўскі распавёў Еўрарадыё, што праблемы існуюць толькі на маршрутах, дзе працуюць ІПэшнікі. Ды і тое, гэта звязана з перарэгістрацыяй:
“Гэта ж не проста так: прыйшоў, памяняў дакументы, і ўсё. У ДАІ запытайце, чаму яны толькі раз на тыдзень праводзяць перарэгістрацыю дзяржнумароў. Потым у выканкамах пакуль яны нумар падаткаплацельшчыка атрымаюць, пакуль яны рахунак адкрыюць… Ну, самае меншае гэты чатыры дні праходзіць. Вось і набягае, што некаторыя прадпрымальнікі тыдзень не працуюць. Ды ніхто не бастуе, што вы!” 
Спадар Сасіноўскі запэўніў Еўрарадыё, што хутка сітуацыя з маршруткамі выправіцца, ды й цяпер яна не крытычная:
“Прынамсі, у мяне сёння было толькі два званкі з гэтай нагоды ад пасажыраў. Яны скардзіліся, што машыны прыйшлі крыху пазней, чым звычайна. Усё пойдзе сваёй каляінай. І калі й ёсць нейкія праблемы, то гэта толькі на асобных маршрутах”. 
Намеснік міністра эканомікі Андрэй Тур таксама лічыць, што да 10 студзеня гаварыць пра забастоўку рана, пакуль гэта толькі чуткі: 
“Я думаю, што чуткі пускаюць не прадпрымальнікі, а тыя, каму гэта выгадна. Я не выключаю моманту, што хтосьці пачаў ужо раскручваць і сябе, і сваю палітычную платформу, і свае амбіцыі. З пункту гледжання забастовак пакуль нічога няма. Вось 10-га будзе. Там заклікаюць да забастовак, вось 10-га студзеня і паглядзім”. 
Так што зачыненыя гандлёвыя кропкі – хутчэй за ўсё проста сведчанне таго, што прадпрымальнікі адпачываюць. Пра забастоўку можна будзе казаць, толькі калі ІПэшнікі выйдуць на вуліцу.




2008-01-08
Віктар Гарбачоў: Такога суда я не чакаў
Віктар Гарбачоў, лідэр прадпрымальніцкага руху, апраўданы барысаўскім судом. Нагадаем, ён быў сёння затрыманы на мясцовым вакзале пасля таго, як
невядомы правакатар спрабаваў учыніць з ім бойку. Гарбачова спрабавалі
абвінаваціць у нецэнзурнай лаянцы, але нават сведка-міліцыянт не стаў
хлусіць і сказаў, што нічога такога не чуў.
З боку абароны было шмат сведкаў, прыйшлі падтрымаць Гарбачова барысаўскія актывісты. Першы суддзя, які калісьці вучыўся разам з Віктарам Гарбачовым у БДУ, узяў самаадвод, а другі ў выніку справу зачыніў “за адсутнасцю складу злачынства”. 
Вось як ацаніў здарэнне ў інтэрв’ю Еўрарадыё Віктар Гарбачоў:“Зразумела, што гэта - спроба перад 10 студзеня “закрыць”, ізаляваць ці напалохаць і намякнуць усім прадпрымальнікам: глядзіце, так будзе з кожным”. 
Гарбачоў кажа, што не чакаў закрыцця справы і ўжо рыхтаваўся да чарговай “адседкі”. Як вядома, 10 студзеня прадпрымальнікі ладзяць у Мінску несанкцыянаваны мітынг і яго, як аднаго з арганізатараў, маглі “ізаляваць”.




2008-01-08
Дзіма: Нумар майго мабільнага тэлефона хацелі купіць за 600 еўра
Еўрарадыё вырашыла высветліць, хто з’яўляецца
ўладальнікам самых “крутых” нумароў тэлефона. Аказалася, што нумар 777-77-77
яшчэ не выкуплены. Спачатку трэба спадабацца дырэктару МТС, а пасля ўжо — стаць
шчаслівым уладальнікам. Датэлефанавацца па найбольш
простых тэлефонах у карэспандэнта Еўрарадыё не атрымалася. Шчаслівы нумар
777-77-77 проста не існуе, а вось абаненты нумароў 111-11-11, 222-22-22,
333-33-33 былі недаступныя. Калі камбінацыя з шасцёрак палохае многіх, то
ўладальнік тэлефоннага нумара 666-66-66 купіў яго спецыяльна. Спасылаючыся на
важныя справы, малады чалавек не захацеў адказаць на іншыя пытанні. 
Нягледзячы на тое, што нумары
складаюцца з аднолькавых лічбаў і лічацца простымі, некаторыя псіхолагі прызнаюць
іх ледзь не самымі шкоднымі для здароўя абанентаў. Чалавек, набіраючы такі нумар, часта не ведае, калі спыніцца, а таму нервуецца.
Іншага погляду прытрымліваюцца ў кампаніі МТС: нумар кшталту 777-77-77 лічыцца “плацінавым”
і каштуе ўсяго 315 тысяч. Аднак, па словах аператара, не кожны жадаючы можа стаць уладальнікам
такога нумару.

Аператар: Трэба яшчэ згода
генеральнага дырэктара. Трэба будзе напісаць заяву, і пры станоўчым выніку
можна будзе падключыцца.

Нумар 606-06-06 належыць
більярднаму клубу “Стэп”. Уладальнік клуба кажа, што нумар яму дастаўся па
спадчыне ад сябра. Для яго гэта толькі добрая камбінацыя лічбаў, якія лёгка
запамінаюцца, і не болей. Калі будзе цікавая і выгадная прапанова, тады ён з
лёгкасцю можа прадаць нумар.
Еўрарадыё: Былі такія выпадкі, калі
вам прапаноўвалі прадаць свой нумар?
 
Уладальнік клуба: Пакуль не, але мы чакаем цікавых прапаноў. 
Еўрарадыё: За колькі вы гатовыя яго
прадаць?

Уладальнік клуба: Пакуль яшчэ не думалі
над гэтым пытаннем. Мы без праблем расстанемся з гэтым нумарам. 
Дзмітры, уладальнік “срэбранага”
нумара 777-5-777, набыў яго ў першы дзень адкрыцця МТС за 10 тысяч рублёў. Дарэчы,
зараз такі нумар каштуе 210 тысяч. Ён разам з сябрамі і калегамі па працы ўзялі
самыя лепшыя нумары.
Дзмітры: Мы скупілі амаль усе такія камбінацыі за
выключэннем 3 і 7. Вось, напрыклад, 777-8-777 было ў майго сябра. Ён зараз
з’ехаў у Іспанію. Не ведаю, прадаў ён яго ці не. 777-6-777 – нумар майго брата.
Дзмітры прызнаецца, што яму
неаднаразова прапаноўвалі прадаць шчаслівы нумар, але цана яму не спадабалася.
Дзмітры: Прапаноўвалі па-рознаму — 500 долараў, 700
долараў. 600 еўра было максімальным. 
Па нумары 234-56-78 нам адказала
супрацоўніца МТС Вольга. Яна сказала Еўрарадыё, што такі нумар яна атрымала ад
сваёй кампаніі. Сярод станоўчых момантаў: ён хутка запамінаецца, і яго не трэба
нават запісваць. Але пасля дзяўчына прыгадала выпадак, калі вечарам ёй
тэлефанавала жанчына і абвінавачвала яе, што Вольга сустракаецца з яе мужам. 
Вольга: Мабыць, муж набіраў мой нумар і правяраў, ці ёсць
ён такі ў прыродзе, а пасля званіла яго жонка і сварылася на мяне, што ён мне
звоніць.
Нумар “наадварот” 765-43-21 таксама
існуе ў прыродзе, але на момант, калі тэлефанавала Еўрарадыё, абонент быў
недаступны. 
Самы незвычайны званок, калі мужчына-іншаземец
спачатку спрабаваў гаварыць з намі па-руску, але пасля запрасіў перакладчыка.
Пасля шэрагу нашых пытанняў перакладчык Вікторыя сказала, што іншаземец згодны
з намі пагаварыць, але пры асабістай сустрэчы. 
Вікторыя: Вы, мабыць, здагадаліся, што абанент іншаземец (смяецца). Вы
патэлефанавалі Часоваму Паверанаму ў справах Рэспублікі Турцыі ў Рэспубліцы
Беларусь.
Як
правіла, уладальнікамі лёгкіх нумароў тэлефона з’яўляюцца мужчыны, але нават
шчаслівыя сямёркі не могуць гарантаваць вам поспеху. Так, хлопец па нумары
377-70-77 аказаўся 26-гадовым беспрацоўным.




2008-01-08
Эпідэмія грыпу Беларусі пакуль не пагражае
Захворванне на грып у Беларусі застаецца на неэпідэмічным узроўні. Пра гэта паведаміў Рэспубліканскі цэнтр гігіены, эпідэміялогіі і грамадскага здароўя. Медыкі лічаць, што сітуацыя пакуль “спакойная”, хварэе людзей менш, чым
у аналагічны перыяд папярэдняга года. 
Нагадаем, эпідэмія грыпу
аб’яўляецца толькі ў тым выпадку, калі ўзровень захворванняў на працягу
трох дзён ва ўсіх кантрольных гарадах перавышае эпідэмічны парог у тры
разы. Раней спецыялісты меркавалі, што уздым захворванняў на грып
прыпадзе на пачатак студзеня.
БелаПАН




2008-01-08
Перанесены візіт у Мінск дэлегацыі УЕФА
На больш позні тэрмін перанесены візіт у Мінск дэлегацыі УЕФА. На працягу 9-12 студзеня прадстаўнікі Саюза еўрапейскіх футбольных
асацыяцый мусілі сустрэцца з кіраўнікамі Беларускай федэрацыі футбола,
наведаць міжнародны юнацкі турнір, паўдзельнічаць у семінары,
прысвечаным развіццю юнацкага футбола. 
Прэс-служба БФФ паведамляе, што
перанос візіту звязаны з “унутранымі пытаннямі УЕФА”, а не з
якімі-небудзь іншымі прычынамі.  

БелаПАН




2008-01-08
Беларусь у бліжэйшыя гады чакаюць экстрэмальныя прыродныя з’явы
Павелічэнне колькасці экстрэмальных прыродных з’яваў на тэрыторыі Беларусі прагназуюць спецыялісты ў сувязі з глабальнымі зменамі клімата на планеце.  Паводле словаў дырэктара дэпартамента па гідраметэаралогіі Мінпрыроды
Марыі Гермянчук, гэтыя з’явы найперш звязаныя з ападкамі. Таму
спецыялісты засцерагаюць ад будаўніцтва дарог і жылля ў
паводканебяспечных месцах. 
Мінпрыроды ўжо распрацавала адмысловую
праграму, у адпаведнасці з якой эканоміка Беларусі мусіць быць
адаптавана да працы ў новых кліматычных умовах.

Інтэрфакс




2008-01-08
Першы трэнер Глеба паедзе глядзець гульню “Арсенала”
Уладзімір Сінякевіч атрымаў 40 мільёнаў кампенсацыі ад лонданскага клуба і збіраецца паглядзець на гульню свайго выхаванца ў Лондане
 Еўрарадыё даведалася ў першага трэнера беларускай футбольнай зоркі, што англійскія грошы трэнер збіраецца патраціць на сям’ю. Аднак першым пунктам у планах спадара Сінякевіча – паездка ў Лондан на гульню “Арсенала”: 
“Справа ў тым, што ў мяне візы няма. А так я даўно задумваўся над гэтым – з’ездзіць і паглядзець на тое, як гуляе мой выхаванец. 
- А калі не сакрэт, сумы кампенсацыі хопіць на паездку ў Лондан?
- 40 мільёнаў рублёў, да таго ж яшчэ і падаткі. Закон у нас, на жаль, не абыйсці…”
Мікалай Шпілеўскі, агент Аляксандра Глеба, ніякіх праблемаў у арганізацыі паездкі для Сінякевіча ня бачыць. Адзінае, што зазначыў Шпілеўскі, гэта што арганізацыйнымі пытаннямі ў футбаліста няма часу займацца:
“— Няма візы і няма запрашэння. Ці можна ў хуткім часе чакаць запрашэння для першага трэнера ад Глеба?
— Ды канешне! Гэта не толькі так будзе, але і павінна нават так быць! Толькі вы, напэўна, нават не ўяўляеце, у якім рытме жыве Аляксандр. На сённяшні дзень нават бацькі Глеба не былі ў Лондане. 
Няма праблемаў, канешне, сам Аляксандр дзвюма рукамі і нагамі за тое, каб яго першы трэнер наведаў гульню “Арсенала”. Аднак чыста арганізацыйныя пытанні і павінны вырашыць у Мінску”.




2008-01-08
Раман Якаўлеўскі: У Грузіі дзейнічаў дэмакратычны механізм выбараў
Аглядальнік міжнароднага Інтэрнэт-парталу "Wider Europe" Раман Якаўлеўскі, эксперт у галіне міжнародных справаў, лічыць, што прэзідэнцкія выбары ў Грузіі былі дэмакратычнымі. Ён пракаментаваў Еўрарадыё вынікі выбараў: 

“Па-першае, нягледзячы на шматлікія скептычныя прагнозы, у першую чаргу
на постсавецкай прасторы – у Расіі, у Беларусі (я маю на ўвазе
афіцыйныя прагнозы), што ў Грузіі, як часта казалі, - бардак,
нягледзячы нават на такога кшталту прагнозы, у Грузіі адбыліся
датэрміновыя прэзідэнцкія выбары. 
Не было ніякіх пытанняў наконт
назіральнікаў са структуры АБСЕ, як у Расіі на парламенцкіх выбарах. У
Грузіі хто хацеў, той і ехаў. 

Па-другое, унікальны, на мой погляд, момант, калі дзейны прэзідэнт
афіцыйна сыходзіць з пасады ў сувязі з тым, што ён становіцца адным з
кандыдатаў у прэзідэнты. І нічога. Гэтыя два месяцы краіну ўзначаліла,
як вядома, Ніно Буржданадзэ. Яна выконвала абавязкі прэзідэнта. І
нічога страшнага не здарылася. Тут была выканана палітычна карэктная
працэдура. 
Ну і самае галоўнае, на мой погляд, гэта тое, што мы ўбачылі (я тут
згодны з Саакашвілі цалкам), што ні ў адной краіне СНД не назіралася,
каб прадстаўнік апазіцыі, галоўны апанент дзейнага прэзідэнта афіцыйна,
падкрэсліваю, столькі працэнтаў галасоў – амаль 30%. 
Гэта аб чым, на
мой погляд, сведчыць? Аб тым, што дзейнічаў дэмакратычны механізм
выбараў. І нягледзячы на ўсе складанасці і імпрэсіі ў Грузіі, гэта было
і, дзякуй богу, нічога не адбылося. Я маю на ўвазе нейкія беспарадкі і
г.д. Гэта, на мой погляд, той станоўчы вынік грузінскіх выбараў, які
можа быць прыкладам для іншых”. 
Спадар Якаўлеўскі таксама лічыць, што грузінскі народ падтрымлівае рух краіны ў Еўропу:

“Паралельна з галасаваннем быў праведзены рэферэндум: жадае Грузія ў NATO ці не? Дык вось, калі я не памыляюся, 60% прагаласавала “так,
Грузіі ў NATO быць". 
Гэтыя вынікі сведчаць аб тым, што грузінскае
грамадства, нягледзячы на шматлікія галасы і супраць Саакашвілі, усё ж
накіраванае ў Еўропу. У тым сэнсе, што далучыцца да цывілізаванай
супольнасці, а таксама суверэнтэт бараніць з дапамогаю NATO. 
Гэта першы
рэферэндум па NATO на прасторах СНД. Зараз ніхто не можа сказаць, што грузінскае кіраўніцтва, Саакашвілі жадаюць у NATO, а народ – не. Быў
рэферэндум, дзе дзве траціны сказалі “так”.




2008-01-08
У Барысаве судзяць Віктара Гарбачова, адзін суддзя ўжо ўзяў самаадвод
У Барысаве пачынаецца суд над лідэрам прадпрымальніцкага руху Віктарам Гарбачовым, затрыманым сёння на мясцовым вакзале разам з сям’ёй. Нагадаем, Гарбачоў са сваёй жонкай і 13-гадовым сынам вяртаўся дахаты з
Крупак. Аднак на выхадзе з электрычкі невядомы мужчына стаў штурхаць
яго сына і правакаваць бойку. Міліцыянты забралі ў пастарунак не
правакатара, які ўцёк, а сям’ю Гарбачовых.
“Мы былі пацярпелыя, а цяпер абвінавачаныя сталі. Не разумею, што тут
адбываецца…”, — сказала ў інтэрв’ю Еўрарадыё Святлана Гарбачова, якую ў
судзе дапытаюць як сведку. 
Паводле яе словаў, адзін суддзя ўжо ўзяў
самаадвод, але быў знойдзены другі. Адваката ў Віктара Гарбачова няма.




2008-01-08
На святы ў Беларусі злавілі сотні п’яных кіроўцаў і пешаходаў без флікераў
Амаль 400 п’яных кіроўцаў затрымалі ў Беларусі за мінулыя выхадныя і святочныя дні.  Больш за 3600 кіроўцаў прыцягнутыя да адміністрацыйнай адказнасці за
парушэнне хуткаснага рэжыму. Было пакарана і нямала пешаходаў – больш
за 3200 чалавек. Яны не мелі на сваім адзенні флікераў, паведамляе“Інтэрфакс”.




2008-01-08
Грузінская апазіцыя пратэстуе супраць вынікаў выбараў масавай галадоўкай
Галадоўкай перад уваходам у будынак Грамадскага тэлебачання ў Тбілісі вырашыла адказаць грузінская апазіцыя на абвешчаную перамогу Міхаіла Саакашвілі ў першым туры прэзідэнцкіх выбараў. Апазіцыянеры высунулі два патрабаванні: прадастаўленне наўпроставага
эфіру на тэлебачанні і прызначэнне другога тура выбараў. Сёння галадалі
каля 30 чалавек.Інтэрфакс




2008-01-08
Беларус Цімафей Слівец заваяваў “золата” і “срэбра” ў Швейцарыі
Залаты і срэбраны медалі заваяваў на этапе Кубка свету па фрыстайле ў Швейцарыі беларус Цімафей Слівец.  У жаночых спаборніцтвах нашыя суайчынніцы таксама заваявалі два медалі: Марыя Шчэрбіна стала першай, а Ганна Гуськова – другой. 

Прессбол




2008-01-08
У Кіеве п’яны беларус на аўтамабілі зваліўся з эстакады
З эстакады зваліўся на сваім аўтамабілі 33-гадовы грамадзянін Беларусі. Здарэнне адбылося ў Кіеве. Беларус аказаўся моцна п’яным і на ўездзе на Паўднёвы мост не справіўся
з кіраваннем аўтамабіля “Фіят”. У выніку дарожна-транспартнага здарэння
кіроўца атрымаў цялесныя пашкоджанні, паведамляе АМИ "Новости-Украина".




2008-01-08
Каляды з Троіцай
На Каляды гурт
Троіца апынуўся ў мінскім клубе Rock House.
Калядны вечар – гэта чароўны вечар, які кожнаму з нас хочацца пражыць
неяк незвычайна. Гурт Троіца падараваў такую магчымасць прыхільнікам добрай
музыкі і таямнічай атмасферы. ERB было там! Прапануем вашай увазе фотарэпартаж
і невялічкі відэа-ўрывак з каляднага канцэрту. 
А вось той чалавек, які дапамог нам дакрануцца да
музычнага свету Троіцы.
Падабаецца3
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца8

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

5
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
vox.com
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
“Камяніцы” не будзе: Банк БелВЭБ больш не хоча падтрымліваць нацкультуру
 13:58 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя




2008-01-08
У Барысаве затрыманы лідэр прадпрымальніцкага руху Віктар Гарбачоў
Лідэр прадпрымальніцкага руху Віктар Гарбачоў затрыманы сёння ў Барысаве. Разам са сваёй жонкай і 13-гадовым сынам ён вяртаўся дахаты з Крупак.  Аднак на выхадзе з электрычкі невядомы мужчына стаў штурхаць сына
Гарбачова і правакаваць яго на бойку. Міліцыянты забралі ў пастарунак
не правакатара, а сям’ю Гарбачовых, паведамляе БелаПАН. 
Нагадаем, з 1 студзеня ў Беларусі праходзіць страйк індывідуальных
прадпрымальнікаў. На 10 студзеня запланаваная іх масавая акцыя на
Кастрычніцкай плошчы сталіцы. Віктар Гарбачоў, як лідэр кампаніі “За
свабоднае развіццё прадпрымальніцтва”, мог узяць у ёй актыўны ўдзел. 




2008-01-08
40-гадовую жыхарку Докшыцаў асудзілі за наўмыснае заражэнне СНІДам
Да пазбаўлення волі за наўмыснае заражэнне СНІДам прыгаварыў суд 40-гадовую жыхарку Докшыцаў. Падрабязнасці паведамляе нашая карэспандэнтка Ядвіга Сташэўская:

“Жанчына з 2004 года стаяла на ўліку як ВІЧ-інфіцыраваная. Летась
медыкі, дазнаўшыся, што пацыентка сужыцельствуе з мужчынам, прымусілі
яго здаць аналізы і высветлілі, што ён заразіўся. 
Нягледзячы на тое,
што мужчына не меў прэтэнзій да каханай, пракуратура распачала
крымінальную справу. Жанчына атрымала тры гады пазбаўлення волі. Зараз
і яна, і яе сужыцель абскарджваюць прысуд. Маўляў, кахаем адно аднаго,
а да СНІДу нам справы няма”. 




2008-01-08
Хакейны калядны турнір у Мінску выйграла зборная Беларусі
Зборная Беларусі стала пераможцам традыцыйнага Каляднага турніра на прыз прэзідэнта Беларусі. У фінале беларусы перамаглі расіян з лікам 6:2. Трэцяе месца заваявала зборная Украіны, якая перайграла аўстрыйцаў з лікам 8:6. 
Прессбол




2008-01-08
Праваахоўныя органы Беларусі шукаюць арганізатараў хакерскай атакі
Пошук зламыснікаў, якія правялі хакерскую атаку на Інтэрнэт-рэсурсы беларускіх прадпрыемстваў, распачало Міністэрства ўнутраных спраў.  Нагадаем, здарэнне адбылося 5 студзеня. У выніку хакерскай атакі
пацярпелі дзесяткі тысяч беларусаў і 3,5 тысячы прадпрыемстваў.
Наступствы маглі быць і больш разбуральнымі, калі б не ўмяшальніцтва
беларускіх і расійскіх спецыялістаў. Атаку хакераў удалося адбіць праз
4 гадзіны, паведамляе “Наша ніва”.
Беларускія праваахоўнікі заявілі, што ўжо знойдзены адзін з
камп’ютараў, з якога магла весціся хакерская атака, адзначае“Інтэрфакс”.




2008-01-08
Ва Украіне адарвалі галаву помніку “Героям рэвалюцыі”
Невядомыя адарвалі галаву помніку “Героям рэвалюцыі 1905 года”. Здарэнне адбылося ў Палтаўскай вобласці Украіны.  Спачатку зламыснікі адарвалі латунную абшыўку помніка, а пасля адзін з
герояў кампазіцыі пазбавіўся гіпсавай галавы, абшытай медзю. 
Галаву
міліцыянты хутка знайшлі ў адным з падвалаў. Таксама з’явіўся і
падазроны ва ўчыненым вандалізме, якому пагражае крымінальная
адказнасць. 

УНІАН




2008-01-08
У Міхаіла Саакашвілі 52,1% галасоў, апрацавана 87% бюлетэняў
На выбарах прэзідэнта Грузіі Міхаіл Саакашвілі пасля апрацоўкі 87% бюлетэняў набірае 52,1% галасоў. Пра гэта паведамляе Цэнтрвыбаркам гэтай краіны. Іншыя прэтэндэны на пасаду прэзідэнта значна адстаюць ад Саакашвілі. У
кандыдата ад “аб’яднанай апазіцыі” Левана Гачэчыладзэ толькі 25%
галасоў.

Lenta.ru




2008-01-08
Беларусы за грошы станавіліся грамадзянамі ЕС, ідзе расследаванне
У Латвіі раскрытая злачынная сетка, якая займалася вырабам латвійскіх пашпартоў. Яна складалася пераважна з дзяржаўных чыноўнікаў. Пашпарты вырабляліся і прадаваліся грамадзянам Расіі, Беларусі і Украіны.  “Легальны” дакумент каштаваў ад 70 да 100 тысяч еўра. Дадзеныя
ўладальнікаў пашпартоў уводзіліся ва ўсе рэгістры і электронныя сістэмы
дзяржавы. У выніку расіяне, беларусы і ўкраінцы станавіліся
паўнавартаснымі грамадзянамі ЕС. 
Як паведамляе агенцтва РИА “Новости”,
злачынная сетка працавала ў 2004-2005 гадах і незаконна выдала больш за
100 пашпартоў.  




2008-01-08
Сёлета Беларусь мусіць здзейсніць значны рывок у эканоміцы - Лукашэнка
Значны рывок у эканоміцы Беларусі сёлета чакае Аляксандр Лукашэнка. Пра гэта ён заявіў падчас наведвання на Раство Свята-Духава кафедральнага сабора.  “Сёлетні год будзе для нас складаным, і не таму, што будуць расці цэны
на нафту, прадукты харчавання. Нам трэба здзейсніць значны рывок
наперад, стварыць магутны падмурак нашай эканомікі”, - сказаў кіраўнік
дзяржавы. 
Паводле словаў Лукашэнкі, другой задачай Беларусі ў 2008
годзе будзе захаванне стабільнасці.

РИА “Новости”




2008-01-08
У Беларусь неўзабаве паставяць “арктычнае” паліва
Каля 2000 тон дызельнага паліва, якое можа вытрымаць вельмі нізкія тэмпературы, будзе пастаўлена ў Беларусь. Пра гэта паведамляе Міністэрства транспарту. Ужо закуплена каля 800 тон паліва, якое здольнае вытрымаць нават
35‑градусныя маразы. 
Найбліжэйшымі днямі паступіць і “арктычнае”
паліва, якое не замярзае нават пры мінус 55. Яно будзе захоўвацца на
нафтабазах і выкарыстоўвацца пры патрэбе. Звычайнае зімовае дызпаліва
прадаецца на ўсіх аўтазаправачных станцыях ад лістапада, паведамляеnn.by.




2008-01-08
Ксёндз Юзэф Булька: Які Парыж без тэлевежы?
Каркас 40-метровай “Эйфелевай вежы” пабудаваны ў вёсцы Парыж Пастаўскага раёна. У бліжэйшы час чорная металаканструкцыя мусіць заззяць рознакаляровымі лямпачкамі.  Нагадаем, ініцыятарам гэтага незвычайнага праекту з’яўляецца ксёндз Юзэф Булька. Раней ён разам з вяскоўцамі заснаваў “Алею цвярозасці”. Ксёндз Булька марыць пра пераўтварэнне вёскі ў культурны цэнтр, месца, прыцягальнае для турыстаў.
Вось як ён каментуе Еўрарадыё сваю апошнюю ініцыятыву:
“Ну а які Парыж без тэлевежы?.. Вельмі прыгожа выглядае, высокая, завяршаецца крыжам. На ўвесь Парыж стаіць Эйфелева вежа з крыжам!”
Ксёндз Юзэф Булька перакананы, што толькі прыгажосцю можна выратаваць свет і адрадзіць у людзях духоўнасць.




2008-01-08
За 6 дзён у Беларусі адбыліся каля 200 пажараў, загінулі 36 чалавек
Каля 200 пажараў адбыліся ў Беларусі за першыя шэсць дзён новага года. У агні загінулі 36 чалавек, у тым ліку адно дзіця.  Міністэрства па надзвычайных сітуацыях адзначае, што сярод асноўных
прычынаў пажараў – неасцярожнасць пры паленні ў нецвярозым стане.
ОНТ








2008-01-09
У Мінску затрыманы грамадскі актывіст Вячаслаў Сіўчык
Увечары 9 студзеня ў Мінску затрыманы грамадскі актывіст Вячаслаў Сіўчык. Па мабільным тэлефоне ён паведаміў, што гэта адбылося прыкладна ў 19.10 каля перасячэння вуліц Старажоўскай і Багдановіча. Актывіста даставілі ва УУС Цэнтральнага раёна. Прычыны затрымання пакуль невядомыя. Нагадаем, на 10 студзеня ў Мінску запланаваная акцыя пратэсту індывідуальных прадпрымальнікаў.
БелаПАН




2008-01-09
Беларускія біятланісткі фінішавалі восьмымі ў эстафеце
У сераду ў Нямеччыне прайшла эстафетная гонка па біятлоне сярод жанчын. Беларускі, дапусціўшы агулам 12 промахаў, фінішавалі восьмымі. Перамогу святкавалі нямецкія спартсменкі, якія праехалі тры штрафныя кругі. На другім месцы нарвежкі, на трэцім — расіянкі.




2008-01-09
Аляксандр Ціхановіч: “Мы падладжваемся пад Руслана Аляхно”
Трое фіналістаў Еўрафэсту чакаюць пакуль вызваліцца вядомы спявак, каб правесці майстар-клас. Адным з экспертаў на майстар-класе будзе… прадзюсар Руслана Аляхно Кім Брэйтбург. 21 студзеня стане вядома, хто трапіць на Еўрабачанне. Еўрарадыё датэлефанавалася да “начальніка” беларускага Еўрабачання Аляксандра Ціхановіча і даведалася, што ўсе музыкі да фіналу конкурсу “Еўрафэст” рыхтуюцца самастойна. Але нарэшце будзе майстар-клас:
 Аляксандр Ціхановіч: “Фіналісты рыхтуюць песні для фіналу. Яны ўжо спрабуюць зрабіць нейкае шоў, крыху змяняюць аранжыроўкі. Хутка павінен адбыцца майстар-клас, а пакуль удзельнікі рыхтуюцца самастойна”.
 Дакладная дата правядзення майстар-класа пакуль не вядомая. Цікава, што, па словах Аляксандра Ціхановіча, усе будуць падстройвацца пад аднаго з фіналістаў праекта, Руслана Аляхно:
 Аляксандр Ціхановіч: “Мы падладжваемся пад Руслана Аляхно, бо ён заняты ў праектах Расійскага тэлебачання. Плануецца ўсё правесці ў перыяд з 12 па 17 студзеня. На майстар-класе будуць праглядаць тое, што зрабілі фіналісты. Музыкаў будуць праслухоўваць выкладчыкі па вакале, таксама будуць музычныя прадзюсары і харэографы. Спецыялісты зробяць свае канчатковыя заўвагі, унясуць папраўкі, можа, нейкія істотныя змены будуць".
 Дарэчы, весці майстар-клас будзе таксама “чалавек Аляхно” – Кім Брэйтбург, сённяшні прадзюсар Руслана.
 Аляксандр Ціхановіч: “Таксама, магчыма, прыедзе харэограф-пастаноўшчык Барыса Маісеева і іншыя харэографы і рэжысёры. Ад Беларусі будзе Аляксандр Яфрэмаў, наш вядомы кінарэжысёр, выкладчык Акадэміі мастацтваў і галоўны рэжысёр Студыі кінаактора. Да таго ж музыкі пройдуць кансультацыю ў лекара-фаніятра Жанны Раманавай”.
 Вакалістка гурта “По глазам” Стася распавядае, што ў песні будуць змены:
 “Я папрацавала над вакальнай лініяй, каб песня была больш мілагучнай. Адкрыла нейкія вакальныя магчымасці. Песня стала больш багатай.”
 Зменіцца і сам выступ:
 Стася: “Мы не поп-артысты, каб ставіць нейкія суперпраграмы. У нас ёсць пару ідэй, якія б мы хацелі рэалізаваць. Бо ўвесь час глядзець на адзін і той жа выступ сумна. І зараз даем гарантыю, што паўтарацца не будзем”.
 Другі фіналіст “Еўрафэсту” гурт “Litesound” перарабляць сваю песню не збіраецца. Дый ніякага шоў у фінале музыкі ствараць не збіраюцца. Па словах прадзюсара Андрэя Старавойтава, радыкальна змяняць нічога не будуць:
 “Я лічу, што песня атрымалася даволі фарматнай, радыкальна змяняць нічога не будзем. Ніхто не будзе лётаць на вяроўках і змяняць па пяць касцюмаў за выступ. Таму што перш за ўсё “Litesound” гэта гурт, а не асобны выканаўца. Дый калі быць шчырым, пастаноўкай нумару павінны займацца прафесіяналы. Калі ўжо адбудзецца так, што мы паедзем на конкурс, будзе нейкае шоў. А пакуль я сэнсу ў гэтым не бачу”.
 Нагадаем, што акрамя гуртоў “По глазам”, “Litesound” і Руслана Аляхно за права ўдзелу ў Еўрабачанні таксама будзе змагацца спявачка Гюнеш Абасава.




2008-01-09
Указ аб адраснай падтрымцы пазбавіў сельскіх школьнікаў аўтобуса
У прэзідэнцкім указе аб адраснай сацыяльнай падтрымцы на першы погляд, усё добра: “Дзеці з сельскай мясцовасці, якія навучаюцца ва ўстановах…, змогуць бясплатна ездзіць да месца навучання на аўтамабільным пасажырскім транспарце рэгулярнага міжгародняга паведамлення ў перыяд з 1 верасня па 30 чэрвеня". На самой жа справе, міжгародніх маршрутаў праз вёскі праходзіць няшмат. Таму дзеці цяпер вымушаны ездзіць на прыгарадных аўтобусах… за поўны кошт. Альбо пешшу крочыць да школы 3-4 кіламетры. 
Спецыяліст аддзела адукацыі Баранавіцкага райвыканкама запэўнівае Еўрарадыё, што мясцовыя ўлады знайшлі выхад з няпростай сітуацыі:
“Мы будзем з раённага бюджэту даплочваць аўтапарку за падвоз навучэнцаў. Дагавор з ім складаем. Рашэнне выканкаму падпісанае. Вось яшчэ толькі старшыня пакуль не падпісаў”.
Тым часам начальнік фінансава-эканамічнага ўпраўлення “Мінсктранса” Ганна Міхайлоўская паведаміла Еўрарадыё, што да іх звяртаюцца дарэктары школ і кіраўнікі адміністрацый пачатковай адукацыі з просьбай аплачваць па безнаяўным разліку праезд школьнікаў на прыгарадных аўтобусах.




2008-01-09
Амбасада Швецыі будзе адкрыта ў Мінску ў другой палове 2008 года
Паўнавартасная амбасада пасольства Швецыі будзе адкрыта ў Беларусі ў другой палове 2008 года. Пра гэта паведаміў кіраўнік аддзялення ў Мінску шведскай амбасады ў Маскве Стэфан Эрыксан. На думку дыпламата, адкрыццё амбасады станоўча паўплывае на развіццё стасункаў паміж Беларуссю і Швецыяй. Ён таксама зазначыў, што амбасадар у Беларусь пакуль не прызначаны.
БелаПАН




2008-01-09
Кітайцы вывелі зялёных парсюкоў
Навукоўцам Кітая ўдалося незвычайным чынам адзначыць завяршэнне года Свінні, які мінае ў лютым 2008 года, — яны вывелі зялёных парсючкоў. У эмбрыён свінні быў уведзены зялёны флуарэсцэнтны пратэін. У выніку эксперыменту яна нарадзіла 11 парсюкоў. Двое з іх адрозніваюцца нетрадыцыйнай афарбоўкай. Маці нованароджаных таксама ярка-зялёная. 
"Рот, ножкі і языкі двух парсюкоў становяцца зялёнымі пад ультрафіялетавым святлом", — распавёў Лю Чжонгуа, прафесар Паўночнаўсходняга Сельскагаспадарчага універсітэта ў горадзе Харбін.БЕЛТА




2008-01-09
Арыштаваны рэдактар зачыненай газеты “Згода”
Мінскі гарадскі суд аднавіў крымінальную справу супраць былога намесніка галоўнага рэдактара газеты “Згода” Аляксандра Здзвіжкова. Яго абвінавачваюць у “распальванні рэлігійнай варожасці”. Пра гэта “Нашай Ніве” паведаміў галоўны рэдактар газеты “Новы час” Аляксей Кароль. 30 снежня ён атрымаў пазоў з’явіцца 11 студзеня ў суд па гэтай справе ў якасці сведкі. 
Крымінальная справа супраць Здзвіжкова і газеты “Згода” была распачата ў 2006 годзе, напярэдадні прэзідэнцкіх выбараў, за змяшчэнні ў выданні карыкатураў на прарока Мухамеда, якія раней былі надрукаваныя ў дацкай прэсе. “Згоду” тады зачынілі, а скончыць справу супраць Здзвіжкова не змаглі, бо той на пэўным этапе следства некуды знік. 
Дзе ён знаходзіўся да гэтай пары, ніхто не ведае. Суд тады пастанавіў прыпыніць следства з-за адсутнасці галоўнага абвінавачанага. Аляксей Кароль кажа, што змог датэлефанавацца ў Мінскі гарадскі суд, дзе яму паведамілі, што Здзвіжкоў знаходзіцца пад арыштам, але не ўдакладнілі з якога часу. 
Частку сведкаў выклікалі на 14 студзеня. Паводле гэтага артыкула былому намесніку рэдактара пагражае да пяці гадоў пазбаўлення волі.




2008-01-09
РНЕ пагражае расправай за помнік расстраляным віцебскім габрэям (фота)
Чарговыя лісты ад імя незарэгістраванай арганізацыі РНЕ атрымалі сёння віцебскі грамадскі актывіст Барыс Хамайда і рэдактар незалежнай газеты "Кур'ер з Віцебску" Уладзімір Базан. Аўтары лістоў пагражаюць "нашкодзіць" ім у тым выпадку, калі незалежная газета не выступіць супраць усталявання памятнага знака габрэям, што былі расстраляныя ў віцебскім гета ў часы Другой сусветнай. 
Пакараць Базана і Хамайду аўтары лістоў абяцаюць, спасылаючыся на свае сувязі з мясцовымі ўладамі. 
Барыс Хамайда мае намер звярнуцца ў абласную пракуратуру. Уладзімір Базан пакуль не вырашыў, ці варта звяртацца па дапамогу да праваахоўных органаў. 
Лісты з пагрозамі ад імя РНЕ віцебскія актывісты атрымліваюць не першы раз, але ні міліцыя, ні пракуратура не прыклалі сур'ёзных намаганняў, каб адшукаць тых, хто пагражае грамадзянам Беларусі ад імя расійскай неафашысцкай арганізацыі.
Ядвіга Сташэўская, Еўрарадыё, Віцебск




2008-01-09
За 3,5 тысячы турыстам дазволяць прыбраць гной за свіннямі
Каб падаіць карову за 5 тысяч рублёў, прыбраць гной за свіннямі за 3500 і пахадзіць за плугам за 5830, турысты едуць у аграэкатурыстычны комплекс сяльгасвытворчага кааператыву “Першамайскі” з усяго свету. Ідэя такой агратурыстычнай забавы нарадзілася ў кіраўніцтва “Першамайскага” напрыканцы 2000 года. Грошай будаваць штосьці новае ў гаспадаркі не было. Таму і кафэ з беларускай кухняй, і хлявы для жывёл размясцілі ў закінутых памяшканнях. Пра гэта Еўрарадыё расказала начальнік аграэкатурыстычнага комплексу Ірына Мацянка.
Ірына Мацянка: “Мы нічога не будавалі, а ўпарадкавалі кінутыя будынкі. Вытворчыя будынкі, якія хоць і былі на балансе гаспадаркі, але былі напаўразбураныя. Яны ўжо не эксплуатаваліся, а мы іх давялі да ладу”.
Знайшліся, кажа, на вёсцы і свае ландшафтныя дызайнеры, і архітэктары. Зараз турыстычны комплекс складаецца з дзвюх частак – кафэ “Гасцёўня пад Слабодскім” і “Сялянская сядзіба”, дзе ўтрымліваюцца коні, свінні, каровы і козы.
Адметнасць кафэ ў тым, што там можна самому прыгатаваць у печы сялянскія стравы. І прайсці ўвесь працэс гатавання ад пачатку да канца: напілавацьі і накалоць дровы, распаліць у печы, выбраць гародніну з градак. Праўда, за ўсё трэба плаціць. 
Ірына Мацянка: “Спачатку трэба распілаваць дровы. Каштуе 2170. Потым накалоць іх. Каштуе 2120. А потым распальваць печ і гатаваць бліны альбо бульбу ў гаршочку. Каштуе 5 тысяч”.
Такім чынам, амаль 10 тысяч рублёў толькі за тое, каб з’есці варанай у печы бульбы.
На “Сялянскай сядзібе” турыстаў чакаюць іншыя забавы – падаіць карову ці казу, прыбраць гной за свіннямі, узараць зямлю плугам. На ўсё гэта, кажа начальніца турыстычнага комплексу, таксама ёсць свой тарыф.
Ірына Мацянка: “На сядзібе ў нас ёсць вальеры, дзе ёсць карова з цялём, карову можна падаіць. Ёсць свіння з парасём, можна паглядзець. У нас там конь ёсць, каза. Казу можна падаіць. Дойка казы з дэгустацыяй казінага малака каштуе 5 тысяч. Пачысціць свіней і паўдзельнічаць у іх кармленні таксама па жаданні турыста. Гэта каштуе 3500 за адну гадзіну”.
Па яе словах, ад жадаючых прыехаць адпачыць і папрацаваць у вясковых умовах няма адбою. І калі айчынныя турысты аддаюць перавагу забаўляльным мерапрыемствам, якія для іх ладзяць у мясцовым фізкультурна-аздараўленчым цэнтры, то замежнікі з задавальненнем чысцяць хлявы ад гною і вучацца даіць кароў. 
Ірына Мацянка: “Дзе “Сялянская сядзіба”, наш аб’ект агратурыстычны, ён больш цікавы замежнікам”.
Яшчэ можна у “Першамайскім” пакатацца на кані альбо ў санях. На кані пакатацца каштуе 11 700 у гадзіну. У санях – 11600. Гадзіну пахадзіць за плугам каштуе 5830. 
Начальніца вясковага турагенцтва шкадуе, што ў іх пакуль няма свайго гатэля. Кажа, шмат хто хоча застацца з начоўкай, але месца ёсць толькі на 12 асоб. А групам у 25-30 чалавек, якіх шмат прыязджае ў апошні час, даводзіцца адмаўляць. 
І яшчэ ёсць адна бяда – план па надоях ды ўкосах ніхто не адмяняў. Таму аддаваць больш часу турыстычнаму бізнесу і пашыраць штат супрацоўнікаў пакуль не ўдаецца. Але ўжо распрацаваны бізнес-план для далейшага развіцця аграэкатурызму ў “Першамайскім”. Чакаюць толькі яго зацверджання ў райвыканкаме.




2008-01-09
Па адрасную дапамогу звяртаюцца адзінокія мамы і студэнты
А каб сабраць дакументы, патрэбны цэлы месяц. У аддзеле сацыяльнай абароны Першамайскага раёна сталіцы не могуць назваць канкрэтную лічбу людзей, якія звярнуліся па сацыяльную дапамогу. Справа ў тым, што пасля звароту прыходзіцца яшчэ цэлы месяц збіраць неабходныя дакументы на матэрыяльную падтрымку.
Супрацоўніца: Толькі пачаўся месяц, людзі збіраюць даведкі аб даходах, пакет дакументаў, каб сабраць - трэба час. Разумееце? Пакуль мы запыт дамо, пакуль нам адказ дадуць, камісію прызначаць. Недзе ў канцы студзеня будзе.Дарэчы, па матэрыяльную дапамогу могуць звярнуцца толькі тыя, чый сярэднямесячны прыбытак не перавышае бюджэту пражытковага мінімуму - 185 тысяч 670 рублёў. Аднак разлічваць на вялікія грошы не прыйдзецца: калі да 185 тысяч не будзе хапаць 8-10 тысяч, столькі вам і даплацяць. Па словах супрацоўніцы, людзей, якія трапляюць пад гэты ўказ, няшмат.
Супрацоўніца: У асноўным праходзяць адзінокія мамы, сем’і, якія пражываюць толькі на дапамогу для дзіцяці. Студэнты толькі пачалі звяртацца, збіраюць дакументы.
Пасля таго, як усе дакументы збяруць, трэба будзе даказаць камісіі, што вам сапраўды неабходныя гэтыя грошы. У аддзеле сацыяльнай абароны расказалі Еўрарадыё, што ў склад камісіі ўвойдзе нават мясцовы дэпутат.




2008-01-09
Старшыню калгаса асудзілі за продаж дзяржаўнай тэхнікі па нізкіх коштах
Суд Ляхавіцкага раёна асудзіў старшыню мясцовага сельскага вытворчага кааператыву на 4,5 гады пазбаўлення волі. Жанчына прадала прадпрымальніку гандлёвы будынак у дзесяць разоў танней, чым ён каштуе на самой справе. Аднак нават пры гэтым грошы на рахунак СВК так і не паступілі. Акрамя таго старшыня прадала сваякам некалькі трактароў. Таксама па заніжаных коштах. 
Жанчыну асудзілі за злоўжыванне службовым становішчам, прычыненне страт у вялікіх памерах і крадзеж маёмасці. Дарэчы, за мінулы год на Ляхаўшчыне былі асуджаныя тры старшыні калгасаў.
Алесь Літоўчык, Еўрарадыё, Баранавічы




2008-01-09
Гавел, Валенса, Кваснеўскі просяць ЕС знізіць беларусам кошт шэнгенскіх віз
Былыя прэзідэнты Польшчы Лех Валенса і Аляксандар Кваснеўскі падтрымалі ініцыятыву экс-кіраўніка Чэхіі Вацлава Гавела і заклікалі Еўрасаюз знізіць кошт шэнгенскіх віз для беларусаў з 60 да 35 еўра. Нагадаем, у сярэдзіне снежня мінулага года Еўрарадыё паведамляла пра тое, што чэшскія палітыкі на чале з былым прэзідэнтам краіны звярнуліся да аб’яднанай Еўропы з трыма сцэнарамі пабудовы адносін з Мінскам і прапановай панізіць кошт Шэнгена для беларусаў. Цяпер да ініцыятывы Гавела далучыліся і былыя кіраўнікі Польшчы. 
Як падкрэсліваецца ў дакуменце, свабода ў перасячэнні мяжы дапаможа працэсу дэмакратызацыі Беларусі.
“ЕС дэкларуе падтрымку дэмакратызацыі і спрыянне кантактам між людзьмі, але цяпер абмяжоўвае гэтыя кантакты, павялічваючы кошты на візы”, — напісана ў дакуменце. 
Беларусы да пашырэння межаў шэнгенскай зоны перасякалі заходнюю мяжу на падставе таннай візы — у Польшчу і Літву віза каштавала 5 еўра, у Чэхію – 14, а латышская была бясплатнай. Пасля 21 снежня віза ў Еўропу каштуе 60 еўра. 
Расія і Украіна ў межах палітыкі добрасуседства падпісалі з ЕС дамову пра больш танныя візы. Беларусь такой дамовы не мае. Прэзідэнты нагадалі, што на пачатку 90-х менавіта магчымасць свабодна перасякаць мяжу дапамагла дэмакратычным працэсам і рынкавай эканоміцы ў Чэхіі, Польшчы і Венгрыі.




2008-01-09
Беларускі футбаліст Антон Пуціла заключыў гадавы кантракт з “Гамбургам”
20-гадовы паўабаронца мінскага "Дынама" Антон Пуціла будзе выступаць за нямецкі футбольны клуб "Гамбург" да канца года на правах арэнды. Пра гэта Еўрарадыё паведаміў агент футбаліста Мікалай Шпілеўскі.
“У Пуцілы гадавы кантракт плюс аўкцыён на тры гады ў Нямеччыне. Чыста тэарэтычна гэты кантракт можна трактаваць як арэндны, але гэта кантракт у будучыню. У Антона год часу, пасля чаго будзе заключаны наступны кантракт. З кепскімі футбалістамі там кантракты не заключаюць. Яны бачаць у ім вялікую будучыню, таму і быў зроблены гэты крок па заключэнні кантракту”.
Тым часам 4 студзеня Антон Пуціла накіраваўся ў Нямеччыну. Медыцынскі агляд не выявіў у яго праблем са здароўем. З 7 па 13 студзеня ён разам са сваёй новай камандай знаходзіцца на зборы ў Дубаі.




2008-01-09
У Брэсце стартуе міжнародны фестываль "Студзеньскія музычныя вечары"
У бліжэйшыя дні на музычныя пляцоўкі горда выйдуць вядомыя выканаўцы. Класічныя творы сусветна вядомых кампазітараў прагучаць у выкананні аркестра Дзяржаўнай акадэміі музыкі "Маладая Беларусь", Нацыянальнага акадэмічнага хору імя Г. Цітовіча. 
Сярод гасцей фестываля музыканты з Польшчы, Расіі, Галандыі, Малдовы. Беларусь на форуме прадставяць піяніст Ігар Алоўнікаў і Людміла Лядава.
Аляксей Мурланаў, Еўрарадыё, Брэст




2008-01-09
На беларуска-польскай мяжы няма ніводнага аўтамабіля
Адразу пасля калядных святаў на памежным пераходзе “Варшаўскі мост” зніклі аўтамабілі. Машын няма і ў тэрмінале. Карэспандэнт “Еўрарадыё” паспрабаваў высветліць, чаму зніклі жадаючыя патрапіць праз дзяржаўную мяжу. — Віз няма ў людзей, а ў нас няма працы, — кажа супрацоўнік страхавой кампаніі, размешчанай у невялікім шапіку недалёка ад мяжы. – Не паспелі яшчэ прыдумаць, як атрымаць шэнгенскую ці нацыянальную польскую візу.
Няма былога ажыятажу і ля чыгуначнага вакзала, дзе некалькі разоў на дзень ходзіць электрацягнік “Брэст-Тэрэспаль”. Квіток да Тэрэспаля каштуе каля 5 тысяч рублёў, таму гэты шлях за мяжу лічыцца самым танным. Але патэнцыяльныя пасажыры не спяшаюцца набываць квіткі, і цягнікі ездзяць пустымі.
Яшчэ за тыдзень да Новага года пункт пропуску “Варшаўскі мост” працаваў з поўнай загрузкай. Чаргу патрапіць у тэрмінал тут амаль заўжды чакалі больш за паўтары сотні аўтамабіляў. Тым часам значна скарацілася і чарга ля сцен генеральнага консульства Польшчы ў Брэсце. 
Людзі кажуць, што сабраць патрэбныя дакументы, якія б пацвярджалі мэту вандроўкі ў краіны Шэнгенскага пагаднення даволі складана, некаторыя ўжо зараз шукаюць замежных партнёраў толькі для таго, каб атрымаць выклік з Польшчы і копію працоўнай дамовы.
Аляксей Мурланаў, Еўрарадыё, Брэст




2008-01-09
Федаруку адмовілі ў распачынанні справы па факце яго збівання міліцыянтамі
Змітру Федаруку адмоўлена ў завядзенні крымінальнай справы па факце яго збівання міліцыянтамі. Нагадаем, актывіст апазіцыі накіроўваў заяву аб збіванні ў пракуратуру Цэнтральнага раёна Мінска 13 снежня. Ён пацярпеў падчас сутыкнення міліцыі з удзельнікамі несанкцыянаванай акцыі пратэсту ў абарону беларускага суверэнітэту, якая прайшла ўвечары 12 снежня на Кастрычніцкай плошчы ў Мінску. 
Акцыя была прымеркаваная да запланаванага на 13—14 снежня візіту ў Мінск прэзідэнта Расіі Уладзіміра Пуціна. Лекары зафіксавалі ў Федарука страсенне мазгоў сярэдняй цяжкасці. Як адзначыў сам Зміцер у інтэрв’ю Еўрарадыё, сваю адмову пракуратура не аргументавала.
Зміцер Федарук: "У паперы, якую мне даслалі, было напісана, што яны не могуць распачаць крымінальную справу, а калі будуць паўторныя парушэнні правапарадку, “звяртайцеся, калі ласка, да нас”.
Цяпер Зміцер Федарук збіраецца абскарджваць рашэнне пракуратуры.




2008-01-09
У Беларусі створана Дырэкцыя будаўніцтва атамнай электрастанцыі
У адпаведнасці з пастановай Савета міністраў, Дырэкцыя будаўніцтва атамнай электрастанцыі ўключана ў пералік арганізацый, якія падпарадкоўваюцца Міністэрству энергетыкі. Дырэкцыя будзе ажыццяўляць функцыі заказчыка па выкананні комплексу падрыхтоўчых і праектна-вышуковых работ па будаўніцтве АЭС. 
Згодна з рашэннем ураду, Міністэрству энергетыкі перададзена функцыя арганізоўваць і каардынаваць дзейнасць па стварэнні ядзернай энергетыкі і ажыццяўленьні будаўніцтва АЭС у Беларусі. Выканаўцам абавязкаў кіраўніка Дырэкцыі прызначаны Міхаіл Філімонаў.БЕЛТА




2008-01-09
У 2007 годзе птушкі 8 разоў атакавалі беларускія вайсковыя самалёты
У вайскова-паветраных сілах Беларусі ў 2007 годзе адбылося 8 авіяцыйных інцыдэнтаў з-за сутыкненняў самалётаў з птушкамі. Пра гэта паведаміў у інтэрв'ю Беларускай ваеннай газеце начальнік службы бяспекі палётаў камандавання ВПС і войскаў СПА палкоўнік Аляксандр Іванкоў, інфармуе “Інтэрфакс”. 
Паводле яго слоў, з васьмі такіх інцыдэнтаў 6 адбылося пры пасадцы. Ён адзначыў, што арніталагічнае забеспячэнне выканання палётаў выклікае сур'ёзную занепакоенасць вайскоўцаў.
Начальнік службы бяспекі палётаў паведаміў, што ў вайсковым ведамстве прынята рашэнне аб набыцці біяакустычных сістэм адпужвання птушак.




2008-01-09
Сёлета адрасную дапамогу атрымаюць 44 тысячы жыхароў Мінска
Каля 44 тысяч мінчукоў атрымаюць адрасную дапамогу ў рамках мерапрыемстваў аб выдачы сацыяльнай дапамогі асобным катэгорыям грамадзян. Пра гэта паведаміў старшыня камітэта па працы, занятасці і сацыяльнай абароне Мінгарвыканкама Анатоль Ражанец. Паводле яго слоў, на гэтыя мэты сёлета выдаткавана 25 мільярдаў рублёў. 
Па словах Ражанца, дадзеныя мерапрыемствы ўключаюць сацыяльную падтрымку сем'яў з непаўналетнімі дзецьмі, шматдзетных сем'яў, якія выхоўваюць непаўналетніх дзяцей, людзей старэйшага пакалення і інвалідаў. 
Ён нагадаў, што ў 2007 годзе ў Мінску адрасную дапамогу атрымала каля 60 тысяч чалавек на суму больш чым 18 мільярдаў рублёў.
“Інтэрфакс”




2008-01-09
Тыраж “Советской Белоруссии” ўпаў амаль на сто тысяч экземпляраў
Амаль на сто тысяч асобнікаў упаў тыраж газеты “Советская Белоруссия”. Тыраж суботняга выпуску ад 5 студзеня склаў 404 496 экземпляраў. Такім жа тыражом выйшаў нумар ад 9 студзеня. Тады як тыраж апошніх леташніх нумароў складаў 500 687. 
Рэдактар “СБ” не раз сцвярджаў, што тыраж газеты фармуецца натуральным чынам, без абавязковай падпіскі, і што спісанне газеты з кіёскаў “Белсаюздруку” знаходзіцца ў межах нормы.
“Наша ніва”




2008-01-09
Хэнлан аддае перавагу еўрапейскаму клубу, а не зборнай Беларусі
Былы галоўны трэнер зборнай Беларусі па хакеі Глэн Хэнлан, якога звольнілі з клуба НХЛ “Вашынгтон Кэпіталз”, пакуль не вызначыўся, дзе працягне сваю кар’еру. Для канчатковага рашэння ён папрасіў яшчэ 10 дзён. Нагадаем, пасля адстаўкі Хэнлана ў НХЛ, Беларусь прапанавала трэнеру больш шчыльнае супрацоўніцтва з нашай зборнай. Хэнлан дагэтуль з’яўляецца кансультантам нашай каманды. Апроч беларускага запрашэння амерыканскі спецыяліст атрымаў некалькі прапаноў. 
Аднак сам Хэнлан чакае запрашэння з Еўропы. Пра гэта Еўрарадыё паведаміў генеральны менеджэр зборных ФХБ Святаслаў Кісялёў.
“Яму і зборная Латвіі прапаноўвала, і тальяцінская “Лада”, і маскоўскі “Спартак”. Ён не казаў, што катэгарычна адмовіўся ад гэтых прапаноў. Але скажам так, ён цяпер чакае прапановы з Еўропы, то бок ён хацеў бы атрымаць якое-небудзь запрашэнне ад еўрапейскіх каманд: магчыма, Чэхіі, Аўстрыі ці Нямеччыны. Дакладна, не ведаю, бо падрабязна ён не распавядаў, але гаварыў пра Еўропу”.
Па словах Кісялёва, нягледзячы ні на што Хэнлан працягне супрацоўніцтва з нашай зборнай у якасці кансультанта.




2008-01-09
Беларусь будзе разлічвацца з Кітаем рублямі
Суб'екты гаспадарання Беларусі і Кітая будуць праводзіць разлікі ў нацыянальных валютах. Старшыня праўлення Нацыянальнага банка нашай краіны Пётр Пракопавіч заявіў аб планах па падпісанні з кітайскім бокам адпаведнага дакумента падчас сустрэч Аляксандра Лукашэнкі са старшынёй Народнага банка Кітая Чжоў Сяочуанем.
 Пра гэта паведамілі ў прэс-службе беларускага прэзідэнта. Па словах Пракаповіча, пакуль разлік у нацыянальных валютах будзе здзяйсняцца ў якасці эксперыменту. Нагадаем, раней Нацбанк Беларусі і Народны банк Кітая падпісалі дамову аб супрацоўніцтве, мемарандум аб паразуменні ў галіне падрыхтоўкі і навучанні персаналу на 2007 год.“Інтэрфакс”




2008-01-09
Хакеістаў на матч усіх зорак чэмпіянату Беларусі вызначаць заўзятары
22 студзеня ў Наваполацку адбудзецца матч усіх зорак чэмпіянату Беларусі па хакеі. Па традыцыі, лепшыя гульцы мінскіх каманд пазмагаюцца з зоркамі іншых клубаў экстралігі. Сёлета ў заўзятараў ёсць магчымасць самастойна сфармаваць першыя пяцёркі і абраць варатароў абедзвюх каманд. Федэрацыя хакея Беларусі на сваім сайце распачала галасаванне. Кожны жадаючы можа прапанаваць свой варыянт стартавых пяцёрак. 
Пазней сярод удзельнікаў галасавання будуць разыграныя прызы.




2008-01-09
У Беларусі пачынаюцца кастынгі "Міс Беларусь-2008"
З 9 студзеня па 10 лютага ў Беларусі пройдуць кастынгі VI Нацыянальнага конкурсу прыгажосці "Міс Беларусь-2008". Сёлета арганізатарам конкурсу выступае "Другі нацыянальны тэлеканал" пры ўдзеле Нацыянальнай школы прыгажосці, Студыі моды Сяргея Нагорнага і студыі "Тамара". Кастынгі конкурсу прыгажосці пройдуць у 15 гарадах Беларусі. Першы з іх адбудзецца сёння ў Гродне. 10 студзеня адбор удзельніц пройдзе ў Лідзе, 15 студзеня — у Бабруйску, 16 студзеня — у Мазыры, 17 студзеня — у Гомелі, 23 студзеня — у Брэсце, 24 студзеня — у Пінску, 25 студзеня — у Баранавічах, 1 лютага — у Оршы, 2 лютага — у Віцебску, 3 лютага — у Наваполацку, 4 лютага — у Магілёве, 8 лютага — у Салігорску, 9 лютага — у Барысаве, 10 лютага — у Мінску. 
Да ўдзелу ў кастынгу дапускаюцца грамадзянкі Беларусі, ва ўзросце 18—24 гадоў, ростам не ніжэй за 175 см. Пры гэтым дзяўчына павінна быць не замужам, раней не знаходзіцца ў шлюбе і не мець дзяцей. 
Да адбору не дапускаюцца ўладальніцы тытулаў "Міс Беларусь", пераможцы ў намінацыях папярэдніх нацыянальных конкурсаў прыгажосці "Міс Беларусь", а таксама дзяўчыны, якія ўдзельнічалі калісьці ў фота- або відэаздымках эратычнага або парнаграфічнага характару. 
На першым рэгіянальным этапе з кожнай вобласці і горада Мінска журы абярэ па 24 прыгажуні, якія будуць запрошаныя ў Мінск для далейшага ўдзелу ў конкурсе.
БелаПАН




2008-01-09
Моцных маразоў у студзені больш не будзе
Аб гэтым паведамiла галоўны сiноптык Рэспублiканскага гiдраметцэнтра Вольга Фядотава. Паводле яе слоў, з цягам часу моцны антыцыклон згубiць сваю сiлу i атмасферны цiск пачне панiжацца. Сёння месцамi па краiне пройдуць ападкi ў выглядзе мокрага снегу; па захадзе пачнуцца галалёдныя з’явы, пройдзе снег з дажджом, ранiцай туман. Тэмпература паветра ўначы будзе вагацца ад 0 градусаў на захадзе да мiнус 13 на ўсходзе краiны, удзень — 1—7 марозу, на захадзе — да плюс 2 градусаў. 
Паводле папярэднiх прагнозаў, у астатняй частцы студзеня моцных маразоў не прадбачыцца. У блiжэйшыя некалькi тыдняў у нас будзе трымацца даволi высокi для зiмы тэмпературны фон. 
Уначы будзе трымацца слаба мiнусавая тэмпература, а ўдзень месцамi з плюсамi. Не прадбачацца ў студзенi i моцныя снегапады. Разам з тым, паводле слоў Вольгі Фядотавай, ранняй вясны ў гэтым годзе не чакаецца.
БЕЛТА




2008-01-09
Беларускія салдаты паедуць у Казахстан вучыць кітайскую і персідскую мовы
У Вайсковым інстытуце замежных моў Мінабароны Казахстана пачынаючы з 2008 года беларускія салдаты будуць вывучаць кітайскую і персідскую мову фарсі. Навучанне беларускіх вайскоўцаў будзе праводзіцца ў рамках рэалізацыі дамовы аб падрыхтоўцы вайсковых кадраў у фармаце АДКБ. У рамках гэтай дамовы, навучанне ўжо праходзяць вайскоўцы з Таджыкістана.
“Інтэрфакс”




2008-01-09
На праймэрыз у Нью-Гемпшыры перамаглі Хілары Клінтан і Джон Маккейн
На ўнутрыпартыйных выбарах кандыдата на пост прэзідэнта ЗША ад Дэмакратычнай партыі ў штаце Нью-Гемпшыр перамогу атрымала Хілары Клінтан, паведамляе AP. Яна, па выніках праймерыз, якія адбыліся 8 студзеня, набрала 39% галасоў, а яе бліжэйшы канкурэнт — сенатар ад Ілінойса Барак Абама — 36%. Трэці вынік паказаў былы сенатар ад штата Паўночная Караліна Джон Эдвардс — 17%. Абама прызнаў сваё паражэнне ў Нью-Гемпшыры і павіншаваў паплечніцу па партыі з перамогай. 
У рэспубліканцаў у гэтым штаце перамогу святкаваў сенатар Джон Маккейн. 
Нью-Гемпшыр стаў другім штатам, у якім прайшлі папярэднія выбары кандыдатаў на пост прэзідэнта ЗША ад дэмакратаў і рэспубліканцаў. 
Лічыцца, што той, хто перамог у гэтым штаце стане кандыдатам у прэзідэнты. За ўсю гісторыю праймэрыз былі толькі два адваротныя выпадкі.




2008-01-09
На Піншчыне ў Калядную ноч згарэў пратэстанцкі храм
У вёсцы Пінкавічы Пінскага раёна ў Калядную ноч згарэў малітоўны дом абшчыны Аб'яднанай царквы хрысціян веры евангельскай у Беларусі. Пра гэта паведаміў пастар абшчыны Аляксандр Блышчык. Паводле яго слоў, пажар пачаўся ў паветцы, якая знаходзілася за некалькі метраў ад малітоўнага дома. 
Пажарныя машыны, што прыбылі на месца здарэння, не змаглі справіцца з агнём з-за моцнага ветру, які імгненна ахапіў будынак. Падчас здарэння ніхто не пацярпеў. 
У будынку была зала для набажэнстваў, пакоі для заняткаў нядзельнай школы і канцылярыя абшчыны. Як зазначыў Блышчык, вернікі гатовыя пабудаваць новы будынак храма і цяпер шукаюць для яго месца. Паводле інфармацыі пастара, мясцовыя праваахоўныя органы пачалі расследаванне па факце пажару.
БелаПАН




2008-01-09
У Гомелі рыбак умёрз у возера
У Гомельскай вобласці зарэгістраваны першы выпадак утаплення ў новым годзе. Труп жыхара абласнога цэнтра быў знойдзены умерзлым у лёд на адным з гарадскіх азёр. Гомельскія ратавальнікі, якія прыехалі па выкліку, убачылі толькі верхнюю частку галавы чалавека. Яго твар і шыю скаваў лёд, а цела знаходзілася ў вадзе. 
Для таго, каб выняць тапельца з возера, супрацоўнікам МНС давялося выкарыстаць бензапілы. У морг ён быў дастаўлены разам з камлыгай лёду. 
Па версіі спецыялістаў, пад лёд мужчына праваліўся некалькі дзён назад, аднак ледзяная корка не дала яму апусціцца на дно возера. У такім становішчы ён і замёрз у вадзе.
БЕЛТА




2008-01-09
Сяргей Касціцын і Руслан Салей зноў вызначыліся ў НХЛ
Беларускія хакеісты Руслан Салей і Сяргей Касціцын вызначыліся галявымі перадачамі ў чарговых матчах чэмпіянату НХЛ. Абаронца "Фларыды" Руслан Салей дапамог канадцу Грэгары Кэмпбэлу, які закінуў адзіную шайбу сваёй каманды ў паядынку з "Піцбургам". На жаль, каманда Салея прайграла — 1:3. Яго бамбардысцкі рахунак павялічыўся да 16 ачкоў (3 шайбы плюс 13 пасоў) у 43 сустрэчах. 
Пачатковец НХЛ 20-гадовы форвард "Манрэаля" Сяргей Касціцын зрабіў галявую перадачу капітану каманды фіну Саку Койву пры першым узяцці варот саперніка ў пераможным матчы з "Чыкага" — 4:3 (у авертайме). 
На рахунку Касціцына-малодшага стала 7 ачкоў (2 плюс 5) у 12 паядынках. Яго 22-гадовы старэйшы брат Андрэй у гэтай сустрэчы балаў не набраў, перапыніўшы сваю трохматчавую бамбардысцкую серыю. 
Андрэй Касціцын па-ранейшаму з'яўляецца лідэрам "беларускага дэсанта" у цяперашнім чэмпіянаце НХЛ, зарабіўшы ў 38 паядынках 23 (11 плюс 12) ачкі.
БЕЛТА




2008-01-09
Сярэдні кошт на газ для Беларусі ў 2008 годзе складзе 125 долараў
З 1 студзеня Беларусь купляе газ па 119 долараў за тысячу кубаметраў. Аднак гэты кошт зафіксаваны толькі на першы квартал. Як паведамляе газета “Беларусы і рынак” са спасылкай на крыніцы ў двух профільных міністэрствах, ужо дасягнутыя дамоўленасці па кошце на ўвесь бягучы год. 
Па неафіцыйных звестках, у 2008 годзе ў сярэднім кошт на газ для Беларусі складзе 125 долараў за тысячу кубаметраў. Пры гэтым не выключаецца, што ў працэсе далейшых перамоў цана можа быць паніжаная. 
Больш за тое, па звестках выдання, напрыканцы 2007 года беларускі бок вёў інтэнсіўныя перамовы з прадстаўнікамі расійскага ўрада ў надзеі зафіксаваць кошт на 2009-2010 гг. Аднак пакуль беспаспяхова.








2008-01-10
Мітынг прадпрымальнікаў не скончыўся нічым апроч затрыманняў
10 студзеня а 12 гадзіне больш за тысячу прадпрымальнікаў з Мінску і рэгіёнаў Беларусі сабраліся на Кастрычніцкай плошчы сталіцы. Асноўным патрабаваннем мітынгоўцаў была адмена пункту 1.1 760-га указу прэзідэнта, які забараняе ІПэшнікам наймаць на працу работнікаў апроч сям’і і сваякоў. Дэлегацыя прадпрымальнікаў на чале з Анатолем Шумчанкам накіравалася ў Адміністрацыю прэзідэнта. Там з імі сустрэлася кіраўніца эканамічнага ўпраўлення Іна Мядзведзева. 
Не дачакаўшыся вынікаў перамоў, страйкоўцы па праспекце Незалежнасці накіраваліся да парламенту. Прэм`ер-міністр Беларусі Сяргей Сідорскі не выйшаў на заклікі прадпрымальнікаў. Ніхто іншы ад уладаў таксама не захацеў весці дыялог са страйкоўцамі. Гаворыць адзін з арганізатараў акцыі Алесь Таўстыка:
“Перамовы не скончыліся нічым. З Палаты прадстаўнікоў да нас ніхто не выйшаў. А тыя перамоўцы, якія хадзілі ў адміністрацыю прэзідэнта, ім нічога канкрэтнага не прапанавалі. Тыпу, можа, нейкія перамовы, перамовы і ўсё”. 
Падтрымаць прадпрымальнікаў прыйшлі і звычайныя спажыўцы. Сярод іх – студэнт Ягор Шумскі:
“Сам я не прадпрымальнік, я студэнт. Аднак я салідарны з патрабаваннямі прадпрымальнікаў. Таму што калі прадпрымальнікі знікнуць як клас, гэта прывядзе да росту коштаў у крамах. Гэта адаб’ецца і на мне, як студэнце, на маіх бацьках і ўвогуле на ўсіх грамадзянах Беларусі”. 
Не дачакаўшыся дыялогу з уладамі, а пятай гадзіне, калі сцямнела, мітынгоўцы сталі разыходзіцца. Аднак некаторым з іх міліцыянты не дазволілі патрапіць дадому. Такім чынам, за два апошнія дні праваахоўныя органы затрымалі Вячаслава Сіўчыка, Аляксандра Цацуру з Салігорску, Алега Шабетніка з Рэчыцы, Алеся Макаева з непаўнагадовым сынам, Анатоля Лябедзьку, Анатоля Шумчанку, некалькі моладзевых актывістаў. Пад аховай знаходзяцца Віктар Гарбачоў і Віктар Калей. 
Многія прадпрымальнікі так і не змаглі дабрацца да Мінску, гаворыць маёр міліцыі ў адстаўцы Сяргей Парсюкевіч:
“Спадарыні і спадары, на падыходзе да Мінску нашыя людзі. Іх затрымліваюць, арыштоўваюць, у іх забіраюць правы. Аднак яны ідуць сюды. Калі трэба, яны прыйдуць пешшу, і мы тут іх дачакаемся”. 
Аднак пешшу ніхто да мітынгоўцаў не дайшоў, а тыя не сталі чакаць. Таму прадпрымальнікі па выніках акцыі вырашылі сабрацца наступны раз на Кастрычніцкай плошчы ў Мінску 25 студзеня а 12-й гадзіне.




2008-01-10
Мінскае "Дынама" верне "Карпатам" 430 тысяч долараў за трансфер Ковеля
Мінскае "Дынама" вырашыла вярнуць украінскім "Карпатам" 430 тысяч долараў, атрыманых за трансфер футбаліста Леаніда Ковеля. Аб гэтым гаворыцца ў афіцыйнай заяве генеральнага дырэктара клуба Сяргея Карнеева. Ён нагадаў, што ў адпаведнасці з трансферным кантрактам на арэнду футбаліста "Дынама" перадало "Карпатам" права на выкарыстанне паслуг 21-гадовага нападаючага на тэрмін з 26 лютага па 31 снежня 2007 года. 
На гэты перыяд "Дынама" прыпыніла дзеянне асабістага кантракта з футбалістам. "Карпаты" выплацілі кампенсацыю ў памеры 70 тысяч долараў. Паводле заявы Карнеева, львавяне мелі права на набыццё 50% трансферных правоў на футбаліста, калі да 31 снежня пералічаць "Дынама" 430 тысяч долараў. Гэта было зроблена 21 лістапада. Карнееў падкрэсліў, што ў Ковеля ёсць дзейны кантракт з "Дынама" да 1 чэрвеня 2010 года, які быў ім падпісаны 23 лютага 2007 года. 
“27 снежня 2007 г. Ковель звярнуўся з афіцыйнай заявай у ФК "Карпаты", у якой праінфармаваў кіраўніцтва аб адмове падпісваць новы працоўны дагавор у сувязі з нязгодай з прапанаванымі фінансавымі ўмовамі і прасіў звольніць яго з працы і канчаткова з ім разлічыцца ў сувязі з завяршэннем працоўнага дагавора і тэрміну арэнды”, — піша Карнееў.
Паводле яго слоў, 26 снежня Ковель звярнуўся з заявай у "Дынама" аб вяртанні ў клуб. Цяпер Ковель знаходзіцца ў расійскім ФК "Сатурн" (Раменскае), з якім падпісаў пяцігадовы кантракт.
БелаПАН




2008-01-10
У 2009 годзе тэатр імя Янкі Купалы закрываецца на двухгадовы рамонт
У 2009 годзе Нацыянальны акадэмічны тэатр імя Янкі Купалы закрываецца на двухгадовы рамонт. Як паведаміў намеснік міністра культуры Беларусі Уладзімір Грыдзюшка, на працягу 2008 года будзе падрыхтавана неабходная дакументацыя. Грыдзюшка нагадаў, што ў 2004 годзе ў Беларусі была зацверджана праграма мадэрнізацыі і рэканструкцыі дзяржаўных тэатраў да 2010 года. 
Яна прадугледжвае рамонт 24 з 29 дзяржаўных тэатраў. Намеснік міністра паведаміў, што засталося правесці рэканструкцыю шасці тэатраў, два з якіх знаходзяцца ў Мінску, па два — у Магілёўскай і Гродзенскай абласцях.БелаПАН




2008-01-10
У мінскіх крамах з’явяцца секцыі прадуктаў здаровага харчавання
З 1 лютага ў некаторых мінскіх крамах плануецца адкрыць новыя секцыі для рэалізацыі прадуктаў здаровага харчавання. У спецыялізаваных аддзелах будуць прадаваць прадукты з дадатковым утрыманнем вітамінаў і мінеральных рэчываў, а таксама з паніжаным утрыманнем тлушчу і цукру. 
Звязана гэта з тым, што, паводле даных Міністэрства аховы здароўя нашай краіны, у рацыёне беларусаў назіраецца дэфіцыт вітамінаў Д, А, В1, В2, фільевай кіслаты, а таксама кальцыя, жалеза, ёду, фтору, селену і цынку.Першы канал




2008-01-10
Акцыя пратэсту прадпрымальнікаў (фотарэпартаж)
Удзень 10 студзеня ўцэнтры Мінску прайшла акцыя пратэсту прадпрымальнікаў, якія на знак пратэсту супраць адмовы ўладаў ад дыялогу нават перакрывалі цэнтральны праспект беларускай сталіцы. Прапануем вашай увазе фотарэпартаж з месца падзеяў, у бліжэйшы час чакайце відэа з акцыі.




2008-01-10
У Маскоўскі РАУС дастаўленыя каля сямі ўдзельнікаў акцыі прадпрымальнікаў
Паводле інфармацыі Камітэта ў абарону рэпрэсаваных у Маскоўскім РАУС Мінска знаходзіцца каля шасці чалавек, затрыманых сёння падчас акцыі прадпрымальнікаў. Сярод іх адзін непаўналетні, якога збілі супрацоўнікі спецназу яшчэ на плошчы. Па словах яго бацькоў, хлопчык хворы на анкалогію. 
Як паведамлялася раней, у Маскоўскім РАУС таксама знаходзіцца лідэр грамадскага аб’яднання “Перспектыва” Анатоль Шумчанка. 
Дзяжурны міліцыянт на пытанне Еўрардыё, колькі затрыманых знаходзіцца ў аддзяленні, павесіў трубку.




2008-01-10
У Беларусі 4 гадзіны не працаваў ЖЖ
Прыклада а 15-й гадзіне ў Беларусі перастаў працаваць папулярны сайт блогаў Жывы журнал. Дагэтуль назіраліся перабоі і з іншымі Інтэрнет-старонкамі: Хартыя ’97, Радыё “Свабода”, “Белорусский партизан”, а таксама старонка Еўрарадыё. 
Між тым, усе гэтыя сайты былі даступныя Інтэрнет-карыстальнікам па-за межамі Беларусі. Тым часам, у "Белтэлекаме" заяўляюць, што прадпрыемства не мае дачынення да праблем з праглядам гэтых сайтаў.




2008-01-10
У Мінску затрыманы лідэр РГА "Перспектыва" Анатоль Шумчанка
Лідэр РГА "Перспектыва" Анатоль Шумчанка затрыманы супрацоўнікамі праваахоўных органаў. Гэта адбылося 10 студзеня каля 17.30 у раёне плошчы Незалежнасці ў Мінску пасля завяршэння несанкцыянаванай акцыі пратэсту індывідуальных прадпрымальнікаў. Як паведаміў Шумчанка, яго вязуць у Маскоўскае РУУС. Паводле розных ацэнак, у акцыі пратэсту ўзялі ўдзел больш за тры тысячы чалавек.БелаПАН




2008-01-10
Куды высяляюць без прадастаўлення жылля?
Еўрарадыё вырашыла даведацца, дзе жывуць людзі, у якіх адымаюць жыллё з-за вялікай пазыкі па квартплаце. Аказалася, што зімой іх шкадуюць і не высяляюць, бо холадна – чакаюць лета. А пасля яны жывуць ў “начлежках”. Мы датэлефанваліся да ЖРЭА і ЖЭСаў. Высветлілася, што выселеных няшмат – літаральна адзінкі. Значна часцей даўжнікоў перасяляюць па рашэнні суда ў кватэру з меншай плошчай. Аднак супрацоўніца разлікова-даведачнага цэнтру Першамайскага раёна Мінска Людміла Малыхіна кажа, што нават такім чынам пакараць яны могуць далёка не ўсіх парушальнікаў. Напрыклад, прыватызаваную кватэру ніхто не адбярэ.
Малыхіна: Цяжка высяляць з аднапакаёвай, бо няма куды. Ці, напрыклад, калі ёсць непаўнагадовыя дзеці.
Тых, хто шмат вінны дзяржаве, спярша папярэджваюць. Некаму выпісваюць штрафы, некаторым адключаюць камунальныя паслугі. Гэта робяць звычайна з злоснымі неплацельшчыкамі, хто вінны дзяржаве вялікія грошы – некалькі мільёнаў ці не разлічваўся з ЖЭСамі паўгода ці год.
Аднак нагодай для перасялення ці высялення можа стаць не толькі пазыка. Людзі, што жывуць у антысанітарных ўмовах, трымаюць прытоны і перашкаджаюць жыць іншым, таксама патэнцыяльныя бамжы. Некаторыя высяленцы чакаюць свайго часу.
Малыхіна: Зараз халодная пара году, таму мы іх не чапаем. Будзем высяляць у сакавіку. Куды? Ды нікуды. Пасля гэты чалавек можа звярнуцца ў сацыяльны прытулак.
Еўрарадыё звярнулася ў Дом начнога знаходжання, каб высвятліць, наколькі часта людзі без месца жыхарства прыходзяць пераначаваць. 
Супрацоўніца Дома начанога знаходжання: Прыходзяць людзі? і іх вельмі шмат такіх, у тым ліку выселеных па рашэнні суда.
У прыют на часовае знаходжанне накіравалі і пенсіянерку і яе сына-інваліда з Бабруйску. Іх выселілі з кватэры за тое, што яны зрабілі з жытла сапраўдную звалку: не прыбіраліся за сабой, жывёламі, якіх трымалі, наносілі смецце. Начальнік бабруйскага ЖРЭА №8 Карл Бусловіч кажа, што высяляць сям’ю прыходзілі з працівагазамі. 
Бусловіч: Я думаю, ім пашчасціла. Яны зараз жывуць у значна лепшых умовах – іх кормяць, мыюць, даглядаюць.
А на пытанне, ці не шкада было выкідаць людзей з кватэры, у якой яны жылі дзесяцігоддзямі, адказаў.
Бусловіч: Мне больш чым каму шкада. Мы не афішуем гэтага, але сочым за тым, як яны жывуць зараз.
Як высветліла Еўрарадыё, пасля кватэра высяленцаў прыводзіцца ў належны стан, што часам зрабіць няпроста, бо, напрыклад, на рамонт жытла у Бабруйску трэба 12 мільёнаў, а затым даецца новым жыхарам. Прадаць яе ЖРЭА і ЖЭСы права не маюць, бо кватэра належыць дзяржаве. І былы яе жыхар так і застаецца вінным і мусіць выплаціць сваю пазыку ў любым разе.




2008-01-10
“Рок-каранацыі” не будзе, калі забароненыя гурты не пусцяць на сцэну
Пазіцыя арганізатараў сёлетняй “Рок-каранацыі” прынцыповая: на сцэну канцэртнай залы “Мінск”, дзе будуць 29 лютага падводзіць вынікі мінулага рок-года, павінны выйсці гурты “Крама”, N.R.M., “Нейра Дзюбель” і “Палац”. Выступ гуртоў з “чорнага спісу” на “Рок-каранацыі” з’яўляецца галоўнай умовай для таго, каб фэст адбыўся. Пра гэта Еўрарадыё заявіў арганізатар мерапрыемства Юры Цыбін.
Юры Цыбін: “У гэтым годзе стаіць адзінае пытанне – дазволяць выступіць нашым рок-ветэранам, рок-каралям? І для нас гэта вельмі прынцыповае пытанне. І мы прынцыпова настойваем на тым, каб удзельнічалі ў каранацыі каралі мінулых гадоў. Яны шмат чаго зрабілі ў мінулым годзе новага, што мы павінны паказаць на гэтай сцэне ў гэтым годзе”.
Па словах арганізатара рок-фэсту, 2007 год быў вельмі багатым і насычаным на рок-падзеі. Новымі альбомамі адзначыліся амаль усе генералы айчыннага року. Гэта і “Крама”, і N.R.M., і “Нейра Дзюбель”, і “Ляпіс Трубяцкі”, і “J:Моrs”. Шмат было і адкрыццяў. Журы давялося праслухаць больш за 120 камандаў.
“Мы збіраем увесь матэрыял, а потым кожны з сябраў, умоўна кажучы, журы, адбірае па 3 прэтэндэнты найбольш цікавых. Я адслухаў і адгледзеў, каб не схлусіць, больш за 120 калектываў у мінулым годзе”.
Хто ўваходзіць у склад журы, галоўны арганізатар каранацыі не прызнаўся Еўрарадыё. Але пагадзіўся, што пэўная суб’ектыўнасць у гэтам адборы існуе.
Юры Цыбін: “Канешне, крыху суб’ектыўны падыход. Таму што гэта мы прапануем, што было, на наш погляд, найбольш выбітнае летась у беларускім року”.
Але кажа, што арганізатары і журы здольныя прызнаваць свае памылкі і выпраўляць іх. Адной з такіх памылак Юры лічыць тое, што да апошняга часу на каранацыі вельмі мала быў прадстаўлены “цяжкі рок”. Але гурт “Rasta”, які летась атрымаў карону, прабіў дарогу на каранацыю і іншым прыхільнікам металу.
Калі з маладых гуртоў, на думку арганізатараў, бясспрэчным лідэрам з’яўляецца гурт “Тарпач”, то пытанне каму аддаць карону абяцае стаць самай вялікай інтрыгай сёлетняй “Рок-каранацыі”. Прэтэндэнтаў як мінімум 5.
Юры Цыбін: “Гэта будзе залежаць толькі ад рашэння сябраў журы. Таму што мне асабіста падабаецца і “Stasi” “Нейра Дюбеля”, і новы альбом “Крамы”, і той жа самы “J:Моrs”, і “Ляпіс Трубяцкі”. І тым цікавей “Рок-каранацыя” сёлета атрымоўваецца”.
Пацікавілася Еўрарадыё, ці застанецца сёлета сярод намінацый самая жаночая – “Рок-князёўна”. Заснавальнік “Рок-каранацыі” прызнаўся, што пытанне аб адмене гэтай намінацыі неаднаразова ўздымалася, але ён і надалей будзе на такую адмену накладаць сваё вета. Кажа, гэта адна з галоўных фішак усяго мерапрыемства.
Юры Цыбін: “Канешне, яна павінна быць! Гэта фішка “Рок-каранацыі”, і я яе буду адстойваць”.
І па сакрэце прызнаўся, што галоўнай прэтэндэнткай у князёўны сёлета лічыць вакалістку гурта “Тарпач” Вольгу Самусік.
Яшчэ адной фішкай “Каранацыі” арганізатары лічаць уручэнне карон вядомымі музыкамі і выканаўцамі. Не збіраюцца адмаўляцца ад традыцыі і сёлета. Праўда, хто будзе запрошаны, пакуль невядома. Але ў аргкамітэце ўпэўненыя – ніхто не адмовіцца.
Юры Цыбін: “Будуць згодныя ўсе выйсці на сцэну. Пачынаючы з самых вядомых нашых музыкаў. Ніхто не адмовіцца. Як у мінулым годзе, калі яны не ведалі, ці забаронены беларускі рок, ці не забаронены. А сёлета пагодзяцца ўсе, каго б я ні запрасіў. Але я не ведаю яшчэ, каго мы запросім на ўручэнне галоўнага прыза”.
Музычны крытык “Белгазеты” Таццяна Заміроўская не здолела назваць ні аднаго маладога гурта, які б мог прэтэндаваць на намінацыю “Адкрыццё года”. На яе думку, 2007 год выбітны вяртаннем генералаў беларускага року – “Крамы”, N.R.M. і “Нейра Дзюбеля”. Кажа, гурты стварылі такія цікавыя альбомы, што і ўсю “Каранацыю” можна прысвяціць ім адным.
Таццяна Заміроўская: “Я лічу, што гэтым разам трэба правесці рэтра-“Рок-каранацыю” і стылізаваць яе пад часы 90-х. Бо менавіта ў гэтым годзе ўсе нашы рок-мастадонты выпусцілі вельмі моцныя альбомы -- “Крама”, N.R.M., “Нейра Дзюбель”. Вайцюшкевіч –вельмі добры альбом “Лірыка”, такі рок-н-рольны. А вось з маладых выканаўцаў чамусьці не магу нікога зараз узгадаць”.
Колькі будзе каштаваць білет на “Каранацыю”, Юры Цыбін пакуль Еўрарадыё не сказаў. Але ўпэўнены, што людзей на канцэрт захоча прыйсці шмат.




2008-01-10
Мікалай Дамашкевіч прызначаны кіраўніком справамі прэзідэнта
Аляксандр Лукашэнка адправіў у адстаўку кіраўніка справамі прэзідэнта Аляксандра Кулічкова. На гэтую пасаду прызначаны былы кіраўнік Мінаблвыканкаму Мікалай Дамашкевіч.




2008-01-10
Па факце масавых беспарадкаў у Мінску распачата крымінальная справа
Па факце масавых беспарадкаў у Мінску 10 студзеня распачата крымінальная справа. Пра гэта ўдзельнікам стыхійнага мітынгу прадпрымальнікаў на плошчы Незалежнасці паведаміў намеснік начальніка галоўнага ўпраўлення ўнутраных спраў Мінгарвыканкаму Аляксандр Найдзенка. Ён даў прысутным тры хвіліны на тое, каб яны пакінулі месца акцыі, паведамляе БелаПАН. Нагадаем, на пачатку акцыі міліцыянты папярэдзілі апазіцыйнага лідэра Аляксандра Мілінкевіча, што менавіта ён нясе адказнасць за арганізацыю несанкцыянаванай акцыі.




2008-01-10
З адменай ільгот "зайцоў" сталі менш штрафаваць — Мінсктранс
У снежні мінулага года скарацілася колькасць аштрафаваных безбілетнікаў у мінскім транспарце. І гэта пры тым, што колькасць кантралёраў павялічылася ўдвая, а транспартнікі збіраліся больш пільна высочваць безбілетнікаў.
 Тым не менш у параўнанні з лістападам, у снежні колькасць аштрафаваных "зайцоў" зменшылася больш чым на 900 чалавек. Пра гэта Еўрарадыё паведаміў дырэктар Агенцтва КУП “Мінсктранс” Васіль Лаўрыновіч.“За 2007 год аштрафавана 89 тысяч 815 чалавек, за снежань — 8110, а ў лістападзе было 8970. У лістападзе больш працоўных дзён, а ў снежні больш выхадных, верагодна, таму штрафаў было менш”.
Магчымы і такі варыянт, што некаторыя "зайцы" па просту перасталі плаціць за праезд. 
Тым часам начальнік фінансава-эканамічнага ўпраўлення “Мінсктранса” Ганна Міхайлоўская паведаміла Еўрарадыё, што ў снежні прыбыткі транспартнікаў ад продажу праязных у Мінску павялічыліся на 10%, а ад продажу квіткоў на прыгарадны транспарт толькі на 1%.




2008-01-10
“Міс Беларусь” шукаюць нават на вуліцах?
Арганізатары конкурсу падыходзяць на вуліцах беларускіх гарадоў да прыгожых дзяўчат і прапануюць паўдзельнічаць у конкурсе. Галоўнае, каб рост быў не менш за 175 сантыметраў. Таксама абавязкова быць грамадзянкай Беларусі, не мець дзяцей і ніколі не быць у шлюбе. Затое стаць “міс” магчыма нават дзяўчатам, якія маюць даволі “немадэльны” 46 памер адзення. Гэта адрозненне ад “Супермадэлі”.
І яшчэ, хавайце свае “шчырыя” фота, прыгожыя дзяўчаты! Да конкурсу не дапусцяць тых, у каго былі нейкія фота- ці відэаздымкі нават эратычнага характару. Але ж у Нацыянальнай школе прыгажосці Еўрарадыё запэўнілі, што, напрыклад, фота ў часопісе ў купальніках пад гэты пералік не трапляе.
Фарбаваць твар на кастынг таксама не мае сэнсу. Будзе толькі горш. Як распавяла Еўрарадыё супрацоўніца Нацыянальнай школы прыгажосці Таццяна, вас прымусяць змыць усю касметыку:
“Прыўздымаем ім валасы. Глядзім профіль. Глядзяць стылісты, наколькі гэты вобраз цікавы. Бо калі зроблена фрызура, вобраз можа быць адным, а калі падняць валасы – зусім іншым. Аднак лёгкая танальная аснова дапускаецца. Фотагенічасць павінна прысутнічаць”.
Супрацоўнікі Нацыянальнай школы прыгажосці спрабуюць адшукаць прыгажунь нават на вуліцах. Таму не здзіўляйцеся, калі да вас падыйдуць на вуліцы і прапануюць удзел у конкурсе.Таццяна: “Добра, калі прыходзіць шмат дзяўчат. Мы імкнемся, як мага больш запрасіць, нават на вуліцы спыняем дзяўчат і прапануем пакінуць свае даныя. І вельмі шкада, калі дзяўчынкі вельмі прыгожыя, але ж яны не прыходзяць, толькі таму, што ў іх нейкія іншыя мэты ў жыцці ці проста хлопец не дазваляе”.
Розніца паміж “Супермадэллю Свету” і “Міс Беларусь” прынцыповая:
Таццяна: “Супермадэль – гэта дзяўчына, якая прыгожа даносіць мадэль адзення. Трэба, каб яна прыгожа прадэфіліравала, каб была прыгожая фігура, на якой адзенне выглядае вельмі цікава. А на конкурсе прыгажосці крыху іншыя патрабаванні. Тут увага больш надаецца жаноцкасці. Гэта позірк, нейкі рух пляча, ног, прывабнасць, унутранае свячэнне, энергія. Канешне, у супермадэлі таксама гэта ўсё прысутнічае, аднак ужо непасрэдна як ад прафесійнай мадэлі. Гэта цяжка растлумачыць словамі, гэта на ўзроўні адчування і практыкі”.
Юлія Сіндзеева, якая ў 2006 годзе заваявала тытул “Міс Беларусі”, гаворыць, што да конкурсу рыхтавалася ў спортзале:
“Крыху худзела, у спортзале час праводзіла. Такая перамога дае нейкі старт. А нават калі ты і не пераможаш. Хтосьці прыходзіць за ўпэўненасцю ў сабе. А нехта – каб бацькам даказаць, якая я добрая”.Еўрарадыё: “Добра, а ў такім выпадку навошта ішлі Вы?”
Юля: “Я навошта шла? Я шла па перамогу. Шчыра кажучы, я нават і не планавала недзе там далей удзельнічаць, я думала: “Міс Беларусі” – і ўсё. Гэта наогул усё неяк выпадкова, раптоўна атрымалася”.
Фота — bymedia.net




2008-01-10
У Мінску выйшла факсімільнае выданне першага нумара часопіса "Узвышша"
У мінскім выдавецтве "Радыёла-плюс" выйшла факсімільнае выданне першага нумара часопіса літаратуры, мастацтва і крытыкі "Узвышша" за 1927 год. Як паведаміў выдавец і мастацкі рэдактар кнігі Уладзімір Сіўчыкаў, 172-странічнае выданне падрыхтавана паводле асобніка, які захоўваецца ў Беларускім дзяржаўным архіве-музеі літаратуры і мастацтва. 
Прадмову да выдання напісаў яго навуковы кансультант, кандыдат філалагічных навук, дацэнт кафедры сучаснай беларускай літаратуры і культуры Беларускага дзяржаўнага універсітэта Павел Навуменка. 
Беларускамоўны часопіс "Узвышша" выдаваўся ў 1927—1930 гады аднайменным літаратурна-мастацкім згуртаваннем, а ў 1931 годзе — Беларускім дзяржаўным выдавецтвам у Мінску. Усяго была выдадзена 44 нумары часопіса ў 39 кнігах.БелаПАН




2008-01-10
Вячаслава Сіўчыка арыштавалі на 10 сутак за дробнае хуліганства
Грамадскі актывіст Вячаслаў Сіўчык арыштаваны на 10 сутак за дробнае хуліганства. Такое рашэнне сёння прыняла суддзя Цэнтральнага раёна Мінска. Сіўчыка абвінавацілі ў тым, што ён нібыта нецэнзурна лаяўся. Старшыня мемарыяльнай секцыі "Беларускага добраахвотнага таварыства аховы помнікаў гісторыі і культуры" быў затрыманы ўвечары 9 студзеня па заканчэнні пасяджэння секцыі.БелаПАН




2008-01-10
Прэзідэнт адправіў у адстаўку галоўнага ідэолага Беларусі
Як стала вядома Еўрарадыё, цяпер Алег Праляскоўскі ўзначаліць Інфармацыйна-аналітычны цэнтр пры Адміністрацыі прэзідэнта. Пра гэта паведаміў кіраўнік прэс-службы Аляксандра Лукашэнкі Павел Лёгкі.
“Алег Праляскоўскі прызначаны дырэктарам Інфармацыйна-аналітычнага цэнтра пры Адміністрацыі прэзідэнта. Я не каментую прынятыя кіраўніком дзяржавы кадравыя рашэнні”
Таксама пакуль невядома, хто зойме вакантную пасаду начальніка галоўнага ідэалагічнага ўпраўлення Адміністрацыі прэзідэнта.




2008-01-10
Прадпрымальнікі на плошчы Незалежнасці патрабуюць Сідорскага
Каля тысячы чалавек сабраліся каля будынка Дома ўраду. Прадпрымальнікі патрабуюць, каб да іх выйшаў прэм’ер-міністр краіны Сяргей Сідорскі. У той жа час, супрацоўнікі спецназу перакралі доступ у Парламент. Людзі скандзіруюць “Працы!” і “Свабоды!”.




2008-01-10
У Мінску прайшлі затрыманні ўдзельнікаў акцыі прадпрымальнікаў. Оn-line
У Мінску прайшлі масавыя затрыманні ўдзельнікаў несанкцыянаванай акцыі пратэсту індывідуальных прадпрымальнікаў. Гэта адбылося на скрыжаванні праспекта Незалежнасці і вуліцы Энгельса. Сюды людзі дашлі з плошчы Незалежнасці. У раёне Кастрычніцкай плошчы знаходзіцца вялікая колькасць аўтобусаў і аўтамашын з міліцыянтамі, паведамляе БелаПАН. 16:46 Супрацоўнікі спецназу выціснулі людзей з плошчы Незалежнасці. На
дадзены момант рух транспарту адноўлены. Ці ёсць затрыманыя, пакуль
невядома.
16:21 Прадпрымальнікі прынялі рашэнне разысціся а 17-й гадзіне
Аднак арганізатар акцыі Алесь Таўстыка заклікаў сабрацца яшчэ раз — 25
студзеня а 12-й гадзіне на Кастрычніцкай плошчы. Да гэтага дня
прадпрымальнікі паабяцалі не плаціць падаткаў.
15:57 Прадпрымальнікі перакрылі праспект, прапускаюць толькі хуткую дапамогу
Каля 500 чалавек перакрылі праспект Незалежнасці непадалёк ад будынка
БДУ. Супрацоўнікі ДАІ разварочваюць увесь транспарт. Галоўнае
патрабаванне прадпрымальнікаў — сустрэча з прадстаўнікамі ўлады.
Міліцыянты загадваюць разысціся, на што прадпрымальнікі адказваюць: "Нас не чуюць, і мы нікога не чуем!"
Еўрарадыё датэлефанавался да Аляксандра Мілінкевіча, які прыйшоў на плошчу выказаць салідарнасць з прадпрымальнікамі.
— Што цяпер адбываецца на акцыі?
— Прадпрымальнікі падышлі да Дома ўраду. І іх кіраўнікі пайшлі патрабаваць, каб хтосьці з прадстаўнікоў Савета міністраў выйшаў да іх на размову. Праўда, падобна, што гэтага не адбудзецца, і прадпрымальнікі паступова пачалі адыходзіць, кажучы, што такія акцыі яны будуць праводзіць пастаянна, пакуль не дасягнуць перамогі. А моладзь як апошні жэст перакрыла дарогу.— Кажуць, што раней міліцыянты папярэджвалі Вас пра адказнасць за правядзенне гэтай акцыі, ці было гэта насамрэч?
— Так, было. Да мяне падышлі палкоўнікі і пара чалавек у цывільным і сказалі, што я панясу адказнасць, ажно да крымінальнай, за арганізацыю гэтага шэсця і мітынгу.
— А пасля гэтага да Вас ніхто не звяртаўся?
— Ну, пакуль не. Але ў такіх выпадках можна распачаць справу і потым ужо шукаць чалавека, неабавязкова адразу арышт. Проста па законе павінна быць вынесена папярэджанне. Тады гэтага дастаткова для суда, каб пакараць
— На Ваш погляд, сённяшняя акцыя носіць больш палітычны ці эканамічны характар?
— Я думаю, што яна больш эканамічнага характару. Таму што выйшлі людзі не з палітычнай апазіцыі, а тыя, якіх знішчаюць як клас прадпрымальнікаў беларускіх. І гэта вельмі важна, што ў іх адбываецца самаарганізацыя і яны адчуваюць адказнасць за сваю будучыню, за будучыню дзяцей. У іх ёсць ужо адказнасць і палітычная, і яны ўсе кажуць пра тое, што як яны неразумна паступалі, калі казалі, што палітыка асобна, а эканоміка асобна. Ва ўсім свеце гэта разам. Я думаю, што проста адбываецца абуджэнне Беларусі і перш за ўсё прадпрымальнікаў.
— Як да Вас увогуле паставіліся прадпрымальнікі, ці не клікалі яны Вас з сабой у Адміністрацыю?
— Не, не клікалі, і я лічу, што гэта цалкам прадпрымальніцкая справа. Не трэба выкарыстоўваць і палітызаваць людзей. Яны самі мусяць саспець, гэта вельмі важна. Таму я рады, што яны робяць гэта самі, а мы прыходзім, дапамагаем, праяўляем салідарнасць, гэта вельмі важна.
— Вы збіраецеся развіваць турызм у сябе на радзіме, у сувязі з гэтым Вы будзеце рэгістравацца як ІП ці як ПУП?
— (Смяецца.) Сёння для сельскага турызму трэба проста зарэгістравацца і раз на год плаціць падаткі. Там не так, як для ўсіх. Проста лічыцца, што сельская гаспадарка трымае турыстаў.
14:33 Прадпрымальнікі на плошчы Незалежнасці патрабуюць Сідорскага
Каля
тысячы чалавек сабраліся каля будынка Дома ўраду. Прадпрымальнікі
патрабуюць, каб да іх выйшаў прэм’ер-міністр краіны Сяргей Сідорскі.
 У той жа час, супрацоўнікі спецназу перакрылі доступ у парламент. Людзі скандуюць “Працы!” і “Свабоды!”.
14:33 Прадпрымальнікі рухаюцца на плошчу Незалежнасці
Як паведамляе карэспандэнт Еўрарадыё Віталіна Грахоўская,
прадпрымальнікі, якія ўдзельнічаюць у акцыі пратэсту ў цэнтры Мінска,
рухаюцца па праспекце ў бок плошчы Незалежнасці.
Перад гэтым яны падышлі да Адміністрацыі прэзідэнта, дзе некалькі прадстаўнікоў ІП вядуць перамовы са старшынёй эканамічнага аддзела. Супрацоўнікі спецназу папярэдзілі, што будуць ужываць сілу, калі людзі не разыйдуцца. 
У выніку было прынята рашэнне ісці на плошчу Незалежнасці да будынка Дома ўраду. Тым часам міліцыя папярэдзіла апазіцыйнага лідэра Аляксандра Мілінкевіча, што адказваць за сённяшнюю несанкцыяваную акцыю будзе менавіта ён.

13:14
Большасць брэсцкіх прадпрымальнікаў не выйшлі сёння на працу

У Брэсцкай вобласці з больш чым 12 тысяч прадпрымальнікаў, якія маюць наёмных працаўнікоў, ПУПы адчынілі менш за 2 тысячы.
 Значная
колькасць з іх займаецца аказаннем паслуг і гандлем. З пачатку бягучага
года ўсе яны ў вымушаным адпачынку. Большасць брэсцкіх прадпрымальнікаў
узялі адпачынак. 
Налепкамі з такім тэкстам завешаныя амаль усе
шапікі на рынку "Славянскі", нікога няма ў гандлёвай алеі за ЦУМам.
Аналагічная карціна назіраецца на рынках "Варшаўскі", "Стары горад",
"Юбілейны". 
Аднак адкрыта пра забастоўку ніхто не кажа.
Водпускі прадпрымальнікаў, па іх словах, працягнуцца да канца месяца, а
што рабіць пасля — будзе бачна.

12:38 
Прадпрымальнікаў паклікалі на перамовы ў Адміністрацыю прэзідэнта

На
Кастрычніцкай плошчы ў Мінску, дзе праходзіць акцыя пратэсту
прадпрымальнікаў, з’явілася машына з гукаўзмацняльнай апаратурай.
 Прадпрымальнікаў
папярэдзілі, што мітынг несанкцыянаваны, пасля чаго запрасілі некалькіх
чалавек на перамовы ў Адміністрацыю прэзідэнта. 
У выніку на
перамовы накіраваліся лідэр грамадскага аб’яднання “Перспектыва”
Анатоль Шумчанка, Карэн Акопаў і Мікалай Рамашын. Але перамовы не
пачаліся, бопрадстаўнікі ІП чакаюць адказнага за
працаўладкаванне.
Тым часам на Кастрычніцкай плошчы
працягваецца мітынг. На ім выступіла дачка Аляксандра Казуліна Вольга,
Аляксандр Мілінкевіч і прадстаўнікі прадпрымальніцкага руху з розных
гарадоў.

12:27
Каля Мінску міліцыянты затрымалі прадпрымальнікаў, якія ехалі на мітынг
Сёння
раніцай на трасе па дарозе ў Мінск міліцыянты затрымалі актывістаў
прадпрымальніцкага руху Віктара Крываля, а таксама Аляксандра Цацуру з
сынам і жонкай.
 Яны збіраліся прыняць удзел у мітынгу прадпрымальнікаў, які цяпер пачаўся на Кастрычніцкай плошчы. Пра гэта Еўрарадыё паведаміў Аляксандр Цацура, які на гэты момант разам з астатнімі знаходзіцца ў міліцыі Мінскага раёна.
“Спачатку
нас спынілі супрацоўнікі ДАІ, нібыта я ехаў па другой паласе. Аднак я
правілаў не парушаў. Яны загадалі праехаць у аддзел, я адмовіўся. Яны
забралі дакументы і пачалі пісаць. Мы зразумелі, што гэта надоўга,
зачынілі машыну і сказалі, што пойдзем пешшу. Так і зрабілі. Тады яны
выклікалі міліцыянтаў. Яны нас дагналі, пасадзілі ў машыну і прывезлі ў
аддзяленне”.

12:05
На Кастрычніцкай плошчы ў Мінску збіраюцца прадпрымальнікі
Як паведамляе карэспандэнт Еўрарадыё Віталіна Грахоўская, на Кастрычніцкую плошчу ў Мінску пачынаюць прыходзіць прадпрымальнікі.
 Цяпер там сабралося каля трохсот чалавек. На плошчы заліты каток. У гэты час там праходзіць мерапрыемства пад эгідай БРСМ.
Апошнія фота tut.by




2008-01-10
У Мінску арыштаваны дырэктар аднаго з філіялаў Беларусбанка
Распачата крымінальная справа ў адносінах да дырэктара і яго намесніка аднаго з мінскіх філіялаў Беларусбанка. Іх абвінавачваюць у тым, што яны, злоўжываючы службовым становішчам, выдалі крэдыты двум лізінгавым прадпрыемствам на агульную суму больш за 2 мільярды рублёў. 
Пры гэтым дырэктар і яго намеснік ведалі аб наяўнасці няпоўнага пакета дакументаў, неабходнага для крэдыту, і мелі адмоўнае заключэнне службы бяспекі банка. У цяперашні час былы дырэктар філіяла банка арыштаваны, а яго намеснік знаходзіцца пад падпіскай аб нявыездзе. 
У адпаведнасці з крымінальным заканадаўствам ім пагражае пакаранне ў выглядзе пазбаўлення волі ад 3 да 10 гадоў з канфіскацыяй маёмасці.
БЕЛТА




2008-01-10
Большасць брэсцкіх прадпрымальнікаў не выйшлі сёння на працу
У Брэсцкай вобласці з больш чым 12 тысяч прадпрымальнікаў, якія маюць наёмных працаўнікоў, ПУПы адчынілі менш за 2 тысячы. Значная колькасць з іх займаецца аказаннем паслуг і гандлем. З пачатку бягучага года ўсе яны ў вымушаным адпачынку. Большасць брэсцкіх прадпрымальнікаў узялі адпачынак. 
Налепкамі з такім тэкстам завешаны амаль усе шапікі на рынку "Славянскі", нікога няма ў гандлёвай алеі за ЦУМам. Аналагічная карціна назіраецца на рынках "Варшаўскі", "Стары горад", "Юбілейны". 
Аднак адкрыта пра забастоўку ніхто не кажа. Водпускі прадпрымальнікаў, па іх словах, працягнуцца да канца месяца, а што рабіць пасля — будзе бачна.
Аляксей Мурланаў, Еўрарадыё, Брэст




2008-01-10
Індусы стварылі самы танны аўтамабіль у свеце
Індыйская аўтамабільная кампанія "Тата мотарс" прадставіла ў чацвер на аўтавыставе ў Дэлі машыну, якая на дадзены момант лічыцца самай таннай у свеце. Каштуе новая "Тата-Нана", як яе назвалі вытворцы, усяго 2,5 тысячы долараў. Гэта хэтчбэк даўжынёй каля трох метраў з рухавіком аб'ёмам 624 куб.см. 
Сярэдні расход паліва ў машыны складае пяць літраў на 100 км. Па колькасці шкодных выкідаў яе рухавік адпавядае стандарту "Еўра-4".




2008-01-10
Адбылася тэлефонная размова Пуціна і Лукашэнкі
Прэзідэнты Расіі і Беларусі Уладзімір Пуцін і Аляксандр Лукашэнка абмеркавалі ў чацвер па тэлефоне бягучыя пытанні двухбаковага супрацоўніцтва. Гутарка адбылася па ініцыятыве беларускага боку, паведамляе РИА Новости са спасылкай на прэс-службу Крамля.




2008-01-10
Прадпрымальнікаў паклікалі на перамовы ў Адміністрацыю прэзідэнта
На Кастрычніцкай плошчы ў Мінску, дзе праходзіць акцыя пратэсту прадпрымальнікаў, з’явілася машына з гукаўзмацняльнай апаратурай. Прадпрымальнікаў папярэдзілі, што мітынг несанкцыянаваны, пасля чаго запрасілі некалькіх чалавек на перамовы ў Адміністрацыю прэзідэнта. 
У выніку, на перамовы накіраваліся лідэр грамадскага аб’яднання “Перспектыва” Анатоль Шумчанка, Карэн Акопаў і Мікалай Рамашын. Але перамовы не пачаліся, паколькі прадстаўнікі ІП чакаюць адказнага за працаўладкаванне.
Тым часам, на Кастрычніцкай плошчы працягваецца мітынг. На ім выступіла дачка Аляксандра Казуліна Вольга, Аляксандр Мілінкевіч і прадстаўнікі прадпрымальніцкага руху з розных гарадоў.




2008-01-10
Каляды з Троіцай
На Каляды гурт
Троіца апынуўся ў мінскім клубе Rock House.
Калядны вечар – гэта чароўны вечар, які кожнаму з нас хочацца пражыць
неяк незвычайна. Гурт Троіца падараваў такую магчымасць прыхільнікам добрай
музыкі і таямнічай атмасферы. ERB было там! Прапануем вашай увазе фотарэпартаж
і невялічкі відэа-ўрывак з каляднага канцэрту. 
А вось той чалавек, які дапамог нам дакрануцца да
музычнага свету Троіцы.
Падабаецца10
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца8

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

5
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
Адна з карцін Царфіна / Фота амбасады Беларусі ў Францыі
15 карцін мастака Парыжскай школы Шрагі Царфіна вярнуліся ў Беларусь
 20:48 13.05.2019  
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя




2008-01-10
Каля Мінску міліцыянты затрымалі прадпрымальнікаў, якія ехалі на мітынг
Сёння раніцай на трасе па дарозе ў Мінск міліцыянты затрымалі актывістаў прадпрымальніцкага руху Віктара Крываля, а таксама Аляксандра Цацуру з сынам і жонкай. Яны збіраліся прыняць удзел у мітынгу прадпрымальнікаў, які ўжо пачаўся на Кастрычніцкай плошчы. Пра гэта Еўрарадыё паведаміў Аляксандр Цацура, які на дадзены момант разам з астатнімі знаходзіцца ў міліцыі Мінскага раёна.
“Спачатку нас спынілі супрацоўнікі ДАІ, нібыта я ехаў па другой паласе. Аднак я правілаў не парушаў. Яны загадалі праехаць у аддзел, я адмовіўся. Яны забралі дакументы і пачалі пісаць. Мы зразумелі, што гэта надоўга, зачынілі машыну і сказалі, што пойдзем пешшу. Так і зрабілі. Тады яны выклікалі міліцыянтаў. Яны нас дагналі, пасадзілі ў машыну і прывезлі ў аддзяленне”.




2008-01-10
На Кастрычніцкай плошчы ў Мінску збіраюцца прадпрымальнікі
Як паведамляе карэспандэнт Еўрарадыё Віталіна Грахоўская, на Кастрычніцкую плошчу ў Мінску пачынаюць прыходзіць прадпрымальнікі. Цяпер там сабралося каля трохсот чалавек. На плошчы заліты каток. У гэты час там праходзіць мерапрыемства пад эгідай БРСМ.




2008-01-10
Беларуска Таццяна Пучак выйшла ў фінал тэніснага турніру ў Сіднэі
У аўстралійскім Сіднэі працягваецца міжнародны тэнісны турнір з прызавым фондам 600 тысяч долараў. Беларуская спартсменка Таццяна Пучак, гуляючы ў дуэце з украінкай Таццянай Перабейніс, выйшла ў фінал парнага разраду. Сёння ў паўфінальным матчы яны перамаглі аўстралійска-кітайскі дуэт Алісія Молік - ЦіанЦіан Сун — 6:4, 2:6, 10:8. У вырашальным паядынку беларуска-украінскі тандэм згуляе з кітаянкамі Ян Жы — Джы Чэнг. 
Тым часам у Мельбурне пачаліся кваліфікацыйныя матчы першага ў гэтым сезоне турніру серыі "Вялікага шлема" — адкрытага чэмпіянату Аўстраліі. З трох беларусак, якія выйшлі на корты ў першым раундзе адзіночнага разраду, поспеху дабілася толькі Анастасія Якімава. 
Яна выйграла ў прадстаўніцы Славакіі Станіславы Хразенскай — 4:6, 6:4, 6:3. Астатнія беларускі Дар'я Кустова і Кацярына Дзегалевіч свае паядынкі прайгралі. Асноўная частка аўстралійскага першынства пачнецца ў панядзелак, 14 студзеня.БЕЛТА




2008-01-10
Расійскі ўрад вырашыў поўнасцю забараніць рэкламу цыгарэт
На першым пасяджэнні ў новым годзе расійскі ўрад ухваліў праект федэральнага закона “Аб далучэнні да Рамачнай канвенцыі Сусветнай арганізацыі аховы здароўя па барацьбе супраць тытуню”. Гэтая канвенцыя прадугледжвае поўную забарону на ўсю рэкламу, стымуляванне продажу і фундатарства тытунёвых вырабаў. 
Норма аб забароне рэкламы цыгарэт павінна быць выкананая краінай-удзельніцай Канвенцыі на працягу пяці гадоў.РИА Новости




2008-01-10
Падазраваны ў спробе дзяржперавароту ў Грузіі хаваецца ў Мінску
Грузінскія СМІ паведамілі, што дэпутат грузінскага парламента Валерый Гелбахіяні можа хавацца ў Мінску, дзе яго нядаўна бачылі.
 Па звестках грузінскіх СМІ, Валерый Гелбахіяні знік з Тбілісі адразу пасля таго, як яго разам з Бадры Патаркацышвілі абвінавацілі ў падрыхтоўцы дзяржаўнага перавароту, інфармуе “Беларускі партызан”. 
Грузінская газета "Алія" спасылаецца на крыніцу ў беларускім Міністэрстве ўнутраных спраў, якая паведаміла, што Валер Гелбахіяні валодае ў Мінску кватэрай, якую нядаўна абакралі. Нядаўна нібыта самога грузінскага палітыка бачылі ў Мінску, перадае беларуская служба Радыё "Свабода". 
Па звестках крыніц грузінскіх СМІ, у Беларусь экс-кіраўнік перадвыбарчага штаба Патаркацышвілі патрапіў з Лондана, куды збег з Тбілісі. Паведамляецца, што палітык плануе затым пераехаць у Маскву.




2008-01-10
Аляксандр Саладуха ахвяраваў баранавіцкай царкве 1 мільён рублёў
Аляксандр Саладуха ахвяраваў праваслаўнай царкве ў цэнтры Баранавічаў 1 мільён рублёў. Грошы на завяршэнне будаўніцтва храма вядомы беларускі спявак перадаў пасля нядаўняга канцэрта ў раённым цэнтры. Дарэчы, квіток на выступ музыканта каштаваў у Баранавічах ад 20 да 25 тысяч рублёў.
Алесь Літоўчык, Еўрарадыё, Баранавічы




2008-01-10
Пераход Сяргея Штанюка ў мінскае "Дынама" сарваўся
Пераход колішняга капітана зборнай Беларусі па футболе Сяргея Штанюка ў мінскае "Дынама" ўчора нечакана сарваўся. — З кіраўніцтвам клуба была дасягнутая папярэдняя дамоўленасць аб двухгадовым кантракце, — распавёў Штанюк. — Аднак у апошні момант узніклі нюансы, якія не дазволілі падпісаць дамову. Так што працягну кар'еру ў Расіі. Магчыма, застануся ва ўладзівастоцкім клубе "Луч", але ёсць і іншыя варыянты. Выбар зраблю ў бліжэйшыя дні.
"Пэсбол"




2008-01-10
Гродзенскі блогер Максім Швед адкрывае сваю першую фотавыставу
13 студзеня ў Гродзенскай гарадской выставачнай зале адкрыецца фотаэкспазіцыя "365 дзён за год". Гродзенскі блогер Максім Швед выставіць свае найлепшыя фотаздымкі за 2007 год. Як паведаміў Еўрарадыё сам аўтар, гэта яго першая выстава. Дагэтуль усе працы былі размешчаны на персанальным блогу фатографа.Максім Швед:“Гэтая выстава — мая творчая справаздача за 2007 год. У мінулым годзе я вёў фотадзённік, які з аднаго боку адлюстроўваў маё жыццё, а з іншага боку я спрабаваў паказаць нейкія цікавыя месцы, людзей — усё займальнае, што бачыў”.
Выстава фотадзённіка працягнецца да 23 студзеня.




2008-01-10
У Бранску трэці год судзяць гомельскіх студэнтаў за забойства міліцыянта
У 2005 годзе ў Бранскай вобласці Расіі быў забіты старшы ўпаўнаважаны па асабліва важных справах. У машыне міліцыянта пад сядзеннем кіроўцы спрацавала выбухное прыстасаванне. У здзяйсненні злачынства абвінавацілі двух грамадзянаў Беларусі, студэнтаў Гомельскага тэхнічнага універсітэта, паведамляе Брянск.ру. У студзені 2006 года калегія прысяжных вынесла вердыкт —вінаватыя па ўсіх пунктах. 
Праз некалькі дзён суддзя вынес прысуд, згодна з якім адзін з беларусаў атрымаў пажыццёвы тэрмін зняволення. Прыгавор быў абскарджаны ў Вярхоўным судзе Расіі і скасаваны з прычыны працэсуальных парушэнняў. 
Новая калегія прысяжных, сфармаваная ў ліпені 2007 года, павінна была вынесці вердыкт 27 снежня 2007 года, але па хадайніцтве пракуратуры была распушчаная. Цяпер плануецца трэцяе фармаванне калегіі прысяжных і новы разгляд справы.




2008-01-10
Сёння ў Мінску адбудзецца мітынг прадпрымальнікаў
10 студзеня а 12-й гадзіне на Кастрычніцкай плошчы ў Мінску запланаваны мітынг прадпрымальнікаў. Акцыя накіравана супраць указа прэзідэнта, у адпаведнасці з якім з 1 студзеня 2008 года ІП забаронена выкарыстоўваць працу наёмных работнікаў, за выключэннем блізкіх сваякоў. 
У сіле застаецца абмежаванне на колькасць працаўнікоў — не больш за тры чалавекі. З 1 па 15 студзеня, у час, калі для прадпрымальнікаў наступае традыцыйны “мёртвы сезон” і большасць з іх ідзе ў адпачынак, ІП аб'явілі забастоўку. 
Згодна з рознымі ацэнкамі, у акцыі ўдзельнічаюць ад 80% да 90% прадпрымальнікаў краіны.




2008-01-10
Лідэр хакейнага чэмпіянату "Керамін" прайграў магілёўскаму "Хімвалакну"
Лідэр чэмпіянату Беларусі па хакеі "Керамін" пачаў новы год з паражэння. 9 студзеня сталічны клуб прайграў у гасцях магілёўскаму "Хімвалакну" — 2:3. Сёння пройдуць сустрэчы "Юнацтва" (Мінск) — "Металург" (Жлобін), "Дынама" (Мінск) — "Гомель", "Нёман" (Гродна) — "Хімік-СКА" (Наваполацк) і "Брэст" — "Віцебск".
Становішча каманд: 
1.    "Керамін" — 87 ачкоў (37 гульняў), 2.    "Дынама" — 67 (36), 3.    "Юнацтва" — 63 (35), 4.    "Металург" — 59 (37), 5.    "Віцебск" — 57 (37),6.    "Хімік-СКА", "Хімвалакно" — па 53 (37), 7.    "Нёман" — 46 (36), 8.    "Гомель" — 41 (36), 9.    "Брэст" — 20 (36).
БелаПАН








2008-01-11
Еўрасаюз асудзіў арышты дэманстрантаў у Мінску
Камісарка ЕС па знешніх сувязях і палітыцы добрасуседзтва Беніта Ферэра-Вальднер асудзіла арышты ўдзельнікаў акцыі пратэсту прадпрымальнікаў 10 студзеня ў Мінску.  Яна заявіла, што Брусель у чарговы раз патрабуе ад афіцыйнага Мінску
“прыняць сур’ёзныя захады па дэмакратызацыі і павазе правоў чалавека,
уключна з правам грамадзянаў мірна выказваць свае меркаванні”. 

Радыё Свабода




2008-01-11
Паўабаронца зборнай Беларусі Рамашчанка будзе гуляць ва Украіне?
На прагляд у днепрапятроўскі “Днепр” прыехаў паўабаронца зборнай Беларусі Максім Рамашчанка. У яго закончыўся кантракт з маскоўскім “Тарпеда” і беларус шукае
варыянты працаўладкавання. Адзначым, што “Днепр” лідыруе ў чэмпіянаце
Украіны пасля першага круга. 

Прессбол




2008-01-11
Спіс асуджаных 11 студзеня ўдзельнікаў акцыі прадпрымальнікаў
У пятніцу ў мінскіх судах прайшлі працэсы над 23 удзельнікамі акцыі пратэсту прыдпрымальнікаў, якая адбылася ў Мінску 10 студзеня. Амаль усе атрымалі па 15 сутак арышту. Яны былі пакараныя за “дробнае хуліганства” і “ўдзел у несанкцыянаванай акцыі”. У Маскоўскім судзе былі асуджаныя 16 чалавек:
Раман Багдановіч, Аляксандр Баразенка, Юрый Баркун, Аляксандр Важакоў, Павел Вінаградаў, Ігар Жабароўскі, А. Зорка, Сяргей Клюеў, Паліна Кур’яновіч, Аляксандра Лындова, Анатоль Лябедзька, Ян Міхайлаў, Аляксандр Сцепаненка, Аляксандр Чарнышоў, Анатоль Шумчанка, Уладзімір Шыла (яго яшчэ і аштрафавалі на 1 мільён 750 тысяч рублёў).
У Цэнтральным судзе былі асуджаныя 7 чалавек:
Андрэй Радзівонаў, Арцём Дубскі (з Асіповічаў), Міхаіл Пашкевіч, Міхаіл Крываў, Юрый Каксюк, Арсень Пахомаў – на 15 сутак, Таццяна Цішкевіч – на 20 сутак. 
Максім Дашук накіраваны на адміністрацыйную камісію. 
Падабаецца1
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца9

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

5
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
Адна з карцін Царфіна / Фота амбасады Беларусі ў Францыі
15 карцін мастака Парыжскай школы Шрагі Царфіна вярнуліся ў Беларусь
 20:48 13.05.2019  
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя




2008-01-11
Штрафы за парушэнне правілаў дарожнага руху павысяць - Навумаў
За павышэнне штрафаў для парушальнікаў правілаў дарожнага руху выступае міністр унутраных спраў Беларусі Уладзімір Навумаў.  Паводле яго словаў, увядзенне новага адміністрацыйнага кодэкса, які
зрабіў больш жорсткай адказнасць кіроўцаў за парушэнне ПДР, станоўча
паўплывала на іх свядомасць. У той жа час Навумаў перакананы, што
пакаранне для кіроўцаў, якія дапускаюць сур’ёзныя парушэнні, мусіць
быць больш жорсткім. 
Паводле звестак МУС, летась у Беларусі па віне нецвярозых кіроўцаў было
здзейснена 836 дарожна-транспартных здарэнняў, у якіх загінулі 189
чалавек, больш за тысячу атрымалі траўмы рознай ступені. Да
адміністрацыйнай адказнасці былі прыцягнутыя больш за 32,5 тысячы
нецвярозых кіроўцаў.

БЕЛТА




2008-01-11
У мінскіх судах асуджаныя 23 дэманстранты, амаль усе атрымалі па 15 сутак
У мінскіх судах асуджаныя 23 удзельнікі акцыі пратэсту прыдпрымальнікаў, якая адбылася ў Мінску 10 студзеня. Амаль усе атрымалі па 15 сутак арышту. Яны былі пакараныя за “дробнае
хуліганства” і “ўдзел у несанкцыянаванай акцыі”. Сярод асуджаных вядомы
палітык Анатоль Лябедзька і дзеяч прадпрымальніцкага руху Анатоль
Шумчанка. 
20 сутак – найбольш за ўсіх - атрымала Таццяна Цішкевіч. Вось
як пракаментаваў у інтэрв’ю Еўрарадыё гэты прысуд праваабаронцаВалянцін Стэфановіч:

“Раней большы тэрмін паглынаўся меншым і больш за 15 сутак не
выносілася. А зараз, паводле новага адміністрацыйнага кодэксу, тэрміны складваюцца. І ўлічваючы, што яна, відаць,
ужо неаднаразова прыцягвалася да адміністрацыйнай адказнасці, суддзя
вырашыў ёй вынесці не 15, як усім, а 20 сутак”. 
Паводле словаў Стэфановіча, агулам, з улікам тых актывістаў, якія былі
затрыманыя прэвентыўна напярэдадні акцыі, за краты патрапіла каля 25
чалавек.




2008-01-11
Міхайлічэнка стаў галоўным трэнерам зборнай Украіны па футболе
Аляксей Міхайлічэнка заняў пасаду галоўнага трэнера нацыянальнай зборнай Украіны па футболе. Яго папярэднік Алег Блахін сышоў пасля яе няўдалага выступлення ў адборачных гульнях Еўра-2008.  Нагадаю, менавіта з украінцамі зборная Беларусі выступіць у адной адборачнай групе чэмпіянату свету-2010. 
44-гадовы спецыяліст доўгі час працаваў у кіеўскім “Дынама”. З 1997-га
па 2002 год ён быў памочнікам яго галоўнага трэнера Валерыя
Лабаноўскага, а пасля яго смерці ачольваў каманду. 
З 2004 года
Міхайлічэнка трэніраваў маладзёжную зборную Украіны, з якой прабіўся ў
фінал чэмпіянапту Еўропы-2006.

Прессбол




2008-01-11
Грэнландыя робіць крок да незалежнасці ад Даніі
Жыхары Грэнландыі спадзяюцца на стварэнне ўласнай дзяржавы. На лістапад 2008 года прызначаны рэферэндум па пашырэнні аўтаноміі, які мусіць стаць яшчэ адным крокам да незалежнасці.  Нагадаем, Грэнландыя – самая вялікая выспа свету – з канца XVIII
стагоддзя была калоніяй Даніі. Трыццаць гадоў таму яна атрымала права
самастойна займацца ўнутранымі справамі, аднак міжнародная і абаронная
палітыка, а таксама законатворчасць засталіся за дацкімі ўладамі. 
У Грэнландыі, 80% тэрыторыі якой пакрывае лёд, цяпер жывуць 57 тысяч чалавек.  

БЕЛТА




2008-01-11
Глен Хэнлан зрабіў выбар, ён будзе працаваць скаўтам
Скаўтам будзе працаваць былы галоўны трэнер зборнай Беларусі па хакеі Глен Хэнлан. Такія функцыі ён будзе выконваць у структуры клуба НХЛ “Вашынгтон Кэпітэлз”, паведамляе “Прессбол”.  Нагадаем, яшчэ нядаўна Хэндан быў галоўным трэнерам гэтай каманды і быў
звольнены пасля серыі яе паражэнняў у матчах НХЛ. Раней паведамлялася,
што Хэнлан выбірае паміж працай у штабе нацыянальнай зборнай Беларусі і
адной з расійскіх каманд.  




2008-01-11
Скутэры ў Беларусі могуць прыраўняюць да матацыклаў
Прыраўняць скутэры да матацыклаў у кваліфікацыі транспартных сродкаў прапануе Міністэрства ўнутраных спраў Беларусі. Міністр унутраных спраў Уладзімір Навумаў лічыць, што ўладальнікі
скутэраў мусяць атрымаць такія ж пасведчанні кіроўцаў, як і ўладальнікі
матацыклаў. 
Таксама прапануецца ўвесці абавязковае патрабаванне
кіраваць скутэрам толькі ў шлёме. Таксама МУС збіраецца ўзмацніць
кантроль за паводзінамі веласіпедыстаў на дарогах. 

БелаПАН




2008-01-11
Мінчуку выстаўлена абвінавачанне ў наўмысным забойстве Іры Кужэльнай
Абвінавачанне ў наўмысным забойстве сямігадовай Іры Кужэльнай выстаўленае 29-гадоваму жыхару беларускай сталіцы. С сённяшняга дня ён лічыцца арыштаваным. Нагадаем, цела вучаніцы 2-га
класа Беларуцкай школы (Лагойскі раён) Іры Кужэльнай, якую шукалі з
лістапада, было знойдзена 3 студзеня. Устаноўлена, што смерць дзяўчынкі
наступіла ў выніку гвалтоўных дзеянняў. 
БелаПАН




2008-01-11
Васілевіч вызвалены з пасады старшыні Канстытуцыйнага суда
Вызвалены ад пасады старшыні Канстытуцыйнага суда Беларусі Рыгор Васілевіч. Адаведны ўказ падпісаў Аляксандр Лукашэнка. Паведамляецца, што Васілевіч вызвалены “ў сувязі з заканчэннем тэрміну
паўнамоцтваў і выхадам у адстаўку”. На гэтай пасадзе ён знаходзіўся з
1997 года, паведамляе “Інтэрфакс”. 
Адзначым, што, паводле непацверджаных звестак, раней на пасаду старшыні
Канстытуцыйнага суда разглядалася кандыдатура Наталлі Пяткевіч,
намесніка кіраўніка прэзідэнцкай адміністрацыі.




2008-01-11
У “Белую Русь” ідуць па жэрабі і па блізкасці да пенсіі
На дзяржаўных прадпрыемствах добраахвотна-прымусова ствараюць ячэйкі ўжо не толькі БРСМу, а і “Белай Русі”. Еўрарадыё распавялі адну з гісторый, як на прадпрыемстве выбіралі, хто пойдзе ў новае аб’яднанне. На прамысловым прадпрыемстве, дзе працаваў Андрэй, некалькі тысяч чалавек. У снежні ад намесніка па ідэалогіі прыйшло даручэнне ва ўсіх аддзелах арганізаваць ячэйкі “Белай Русі”. Прычым выкананне гэтага даручэння было ўзятае на кантроль. То бок, калі ячэйкі не створаць, начальнік будзе за гэта адказваць.
Андрэй: “У кожны аддзел раздалі па статуце – звычайная такая бравурная не вельмі змястоўная папера. Ну, мы паглядзелі гэты статут, і жадаючых нешта не з’явілася. Тым больш, што там мы прачыталі, што 0,3 % ад заробку штомесяц трэба плаціць. Гэта невялікія грошы, але не ім жа іх аддаваць. Не пампезныя ж з’езды ім аплочваць. Не трэба думаць, што ў нас нейкае архіапазіцыйнае прадпрыемства. Не, у нас прадпрыемства прамысловасці, там шмат народу, ёсць народ, які за дзеючую ўладу. Але, праўда, нават сярод тых энтузіязму не было, прынамсі ў нас у аддзеле. І мы так і вярнулі гэты статут”. 
Але такі адказ не задаволіў намесніка дырэктара па ідэалагічнай рабоце. І той пачаў дзейнічаць іншымі метадамі.
Андрэй: “Рэакцыя намесніка па ідэалогіі была простая і дакладная, напэўна, адпрацаваная з гадамі. Ён выклікае начальніка і размаўляе з ім: “Ды каго вы панабіралі ў аддзел! Ды што гэта такое?! Ды вось у нас плануецца скарачэнне, і мы ведаем, з якога аддзела пачаць!!!” І гэтак далей у тым жа духу. У прынцыпе, гэта не пустыя пагрозы, бо намеснік па ідэалогіі кіруе кадравымі пытаннямі, аддзел кадраў падначалены менавіта яму”. 
Выбіралі новых сяброў “Белай Русі” ва ўсіх аддзелах па-рознаму. У аддзеле Андрэя палічылі, што найменшай ахвярай будуць супрацоўнікі перадпенсійнага ўзросту. 
Андрэй: “Начальнік прыйшоў, як у ваду апушчаны. Кажа, што вось, нас тут дзевяць чалавек і чатыры заяўкі. Трэба… Трэба! Добраахвотна-прымусова. Ну што ж… Мне, кажа, сам Бог загадаў, табе – на намесніка паказвае, ну, і давайце, нашых “пенсіянераў”. Ну ім-то якая розніца, усё роўна крышачку засталося, з пенсіі, напэўна, вылічваць не будуць… У суседнім аддзеле, напрыклад, цягнулі жэрабя, бо там моладзь у асноўным, а ўступаць трэба. Каму выпала, той пайшоў у “Белую Русь”. 
Андрэй ужо змяніў сваю дзяржаўную працу на працу ў прыватнай фірме. Ён кажа, што зрабіў так не з-за “Белай Русі”, але і не без яе. 
Не так даўно старшыня аргкамітэта “Белай Русі” Віктар Гумінскі сцвярджаў Еўрарадыё, што ў “Белую Русь” нікога гвалтоўна “ўпісваць” не будуць. Мы патэлефанавалі яму зноў, каб пачуць, што ён скажа цяпер.
Віктар Гумінскі: “У мяне такіх фактаў няма, калі яны ёсць у вас – дайце мне, мы з імі разбярэмся. Калі нехта кагосьці прымушае… Мы вельмі строга папярэдзілі па гэтым пытанні… Паляцяць не проста галовы, паляцяць і пасады, і ўсё, калі нехта будзе займацца не тым, што трэба! У мяне такіх фактаў няма, ёсць адваротныя: выходжу ўчора ад аднаго міністра, мяне сустракае чалавек – як уступіць, дзе? Ну, тлумачыш яму. Вось такія факты ёсць. А некаторыя ўжо паведамілі, праінфармавалі, што дзякуй, я ўступіў”.
У словы чыноўніка можна будзе паверыць, толькі калі нехта сапраўды “паляціць” з пасады ці калі людзі перастануць цягнуць жэрабі.
фота - naviny.by




2008-01-11
Аляксей Кароль: “Здзвіжкоў спакойны і ўпэўнены ў сабе”
Закрыты судовы працэс па справе журналіста Аляксандра Здзвіжкова працягнецца ў панядзелак, пачатак а 10-й гадзіне. Нагадаем, ён абвінавачваецца ў “распальванні рэлігійнай варажнечы”.  У 2006 годзе ў газеце “Згода”, якую Здзвіжкоў падпісаў да друку, былі
перадрукаваныя скандальныя карыкатуры на прарока Мухамеда. 
Пасля гэтага
была распачатая крымінальная справа, але Здзвіжкоў з’ехаў за мяжу і быў
затрыманы толькі ў лістападзе мінулага года. Другі месяц ён знаходзіцца
ў следчым ізалятары КДБ. 
Пра тое, як выглядае цяпер Аляксандр
Здзвіжкоў, Еўрарадыё распавёў былы галоўны рэдактар "Згоды" Аляксей Кароль, які ў судзе быў дапытаны
ў якасці сведкі:
“Выглядае так, як і выглядаў раней. Спакойны і ўпэўнены ў сабе. Знешні
выгляд амаль што не змяніўся. Барада толькі большая стала”.




2008-01-11
За амаль 2 месяцы амністыі на волю выйшлі толькі каля 250 чалавек
Як стала вядома Еўрарадыё, за няпоўныя 2 месяцы дзейнасці “Закону аб амністыі” на волю выйшлі толькі каля 250 асуджаных з 3512, на якіх амністыя, па падліках МУС, распаўсюджваецца. У першую чаргу тыя, хто кампенсаваў фінансавыя страты пацярпелым ад здзейсненага злачынства. Паспець кампенсаваць трэба да 24 красавіка. Яшчэ да падпісання “Закону аб амністыі” прэзідэнтам у Міністэрстве ўнутраных спраў падлічылі, што на волю выйдзе 3512 асуджаных. І асноўнай умовай вызвалення павінна стаць кампенсацыя фінансавых стратаў пацярпелым альбо дзяржаве. Начальнік дэпартамента па выкананні пакаранняў Юры Барынкоў паведаміў Еўрарадыё, што пакуль на волю выйшлі толькі каля 250 асуджаных.
Юры Барынкоў: “З устаноў закрытага тыпу вызвалена каля 250 чалавек”.
Лічба гэтая магла быць і яшчэ меншай, калі б збіраць грошы і кампенсаваць пацярпелым фінансавыя страты асуджаным не дапамагалі сваякі. 
Юры Барынкоў: “Канешне, ім дапамагаюць. Заробкі не такія вялікія ў калоніях, і самі яны не могуць выплаціць. Бо ёсць і мільярдныя пазовы”.
Як паведаміў Еўрарадыё кіраўнік прэс-службы Генеральнай пракуратуры Міхаіл Вавула, праваахоўныя органы нават не цікавяцца, адкуль прыйшлі грошы на кампенсацыю. Але не ўсе зняволеныя могуць атрымаць дапамогу з волі. І ніякія абяцанні выплаціць усё да капейкі пасля вызвалення не дапамогуць амніставацца.
Міхаіл Вавула: “Цяжка сказаць, кім кампенсуюцца страты, але пад умову кампенсавання страт у будучым ніхто амністыю не прымяняе. Асноўным патрабаваннем закону з’яўляецца фактычнае кампенсаванне страт”.
Да каго прымяняць амністыю, вырашае адміністрацыя калоніі. Па словах супрацоўніка пракуратуры, да іх ужо прыходзяць скаргі тых асуджаных, якія лічаць, што ім беспадстаўна адмаўляюць у амністыі.
Міхаіл Вавула: “Безумоўна, у органы пракуратуры прыходзяць скаргі асуджаных, якім адмовілі ў прымяненні амністыі. Яны разглядаюцца ва ўстаноўленым парадку. Калі такое рашэнне прызнаецца неправамерным, даецца ўказанне адміністрацыі аб прымяненні амністыі”.
Падчас мінулых амністый цяжарныя жанчыны траплялі ў катэгорыю асуджаных, да якіх амністыя прымяняецца ў першую чаргу. Сёлета яны пастаўленыя ў аднолькавыя ўмовы з астатнімі і таксама выйдуць на волю, толькі калі кампенсуюць страты пацярпелым.
Міхаіл Вавула: “Пад амністыю трапляе каля 2 тысяч чалавек. Колькі з гэтых асоб адносіцца да катэгорыі “цяжарныя жанчыны”? Напэўна, гэта адзінкі будуць. Менавіта з тых, хто знаходзіцца ў месцах пазбаўлення волі і адбываюць пакаранне. І да іх у першую чаргу будзе прымяняцца амністыя, і матэрыялы будуць разглядацца. Але ўмовай прымянення амністыі з’яўляецца кампенсаванне нанесенай страты”.
Начальніца спецаддзела размешчанай ў Гомелі калоніі №4 Алена Крыжэўская расказала Еўрарадыё, што яны планавалі амніставаць каля 300 чалавек. Пакуль на волю выйшлі 15. Такі падарунак асуджаным адміністрацыя калоніі зрабіла да Новага года. Дакументы яшчэ 8 асуджаных разглядаюцца. Колькі амністуецца да 24 красавіка, калі дзейнасць амністыі скончыцца, сёння ў адміністрацыі калоніі сказаць не могуць.
Алена Крыжэўская: “Першая ўмова прымянення амністыі, ільготная яна альбо не, гэта кампенсаванне стратаў. Мы не ведаем, ці будзе ўсё кампенсавана з тых 300 чалавек, лічбу якіх мы давалі. Можа, з іх і палова не кампенсуюць страты”.
Праўда, час знайсці грошы ёсць – да 24 красавіка. Але ніводная цяжарная жанчына з гомельскай жаночай калоніі сёлета па амністыі на волю не выйдзе. І справа, як паведаміла Еўрарадыё начальніца спецаддзела, нават не ў нявыплачаных кампенсацыях. Яны не адбылі неабходны па ўмовах амністыі тэрмін зняволення.
Алена Крыжэўская: “У нас ёсць цяжарныя. Але ў асноўным яны прыбылі не так даўно, і артыкул не падыходзіць”.
Кіраўнік прэс-службы Генпракуратуры Міхаіл Вавула сцвярджае, што заўсёды на волю па амністыі выходзіла такая колькасць асуджаных, як і планавалася загадзя. Але ж ніколі раней амністыі не насілі такой выразнай фінансавай скіраванасці. Таму сцвярджаць, што сёлета выйдуць усе 3512, падаецца заўчасным. 




2008-01-11
Змяніўся кіраўнік дэлегацыі Еўрапарламента па сувязях з Беларуссю
Польскі дэпутат Яцэк Пратасевіч абраны новым кіраўніком дэлегацыі Еўрапарламента па сувязях з Беларуссю. Ён з’яўляецца сябрам партыі “Грамадзянская платформа”. Раней гэтую пасаду займаў дэпутат Багдан Кліх, цяперашні міністр абароны Польшчы. Прыярытэтам у сваёй дзейнасці на бліжэйшыя паўтары года Пратасевіч
называе вырашэнне пытання пра зніжэнне кошту шэнгенскіх візаў для
грамадзян Беларусі і распрацоўку сумеснай стратэгіі ЕС і ЗША па
падтрымцы прадстаўнікоў дэмакратычнай апазіцыі на парламенцкіх выбарах
восенню 2008 года. 

БелаПАН




2008-01-11
У Светлагорскім раёне адкрылі радовішча нафты
Новае радовішча нафты адкрылі ў Беларусі. Яно знаходзіцца ў Светлагорскім раёне Гомельскай вобласці. З першай свідравіны за суткі здабылі каля 60 тон “чорнага золата”.  Спецыялісты мяркуюць, што, дзякуючы новаму радовішчу, удасца ў
бліжэйшай перспектыве павялічыць здабычу нафты ў нашай краіне. 
Паводле
звестак Міністэрства статыстыкі, летась у Беларусі было здабыта 1760
тысяч тон нафты. На працягу бліжэйшых дзесяці гадоў аб’ём здабычы нафты
мусіць быць даведзены да 2 мільёнаў тон на год. 
Прамысловыя запасы
“чорнага золата” ў Беларусі, паводле звестак Міністэрства прыроды, на
цяперашні час складаюць 60 мільёнаў тон.

Інтэрфакс  




2008-01-11
У суд выклікалі “хуткую” для збітых спецназаўцамі дэманстрантаў
У Цэнтральным судзе Мінска сёння судзяць пяцёх удзельнікаў учорашняй акцыі пратэсту прадпрымальнікаў. Усе яны – Таццяна Цішкевіч, Арсень Пахомаў, Юрый Каксюк, Міхаіл Пашкевіч і Міхаіл Крываў – былі моцна збітыя спецназаўцамі. У суд была выкліканая “хуткая дапамога”. Пра гэта Еўрарадыё паведаміла
адвакатка Вера Страмкоўская. Менавіта яна і запатрабавала ад суддзі,
каб маладым людзям, якія правялі ноч у спецпрыёмніку на Акрэсціна,
аказалі медыцынскую дапамогу.




2008-01-11
Шумчанка і Лябедзька асуджаныя на 15 сутак арышту
На 15 сутак арышту асуджаны Анатоль Шумчанка, лідэр рэспубліканскага грамадскага аб’яднання “Перспектыва”. Яго справу сёння разглядаў суд Маскоўскага раёна сталіцы, дзе сёння судзяць 16 удзельнікаў учорашняй акцыі пратэсту прадпрымальнікаў. У чацвер Шумчанка быў затрыманы праз гадзіну пасля таго, як выйшаў з Адміністрацыі прэзідэнта, дзе ён сустракаўся з чыноўнікамі. 
Таксама 15 сутак правядзе за кратамі і лідэр Аб'яднанай грамадзянскай партыі Анатоль Лябедзька, які ўчора прыйшоў падтрымаць прадпрымальнікаў.
Хартыя-97




2008-01-11
Працэс журналіста Аляксандра Здзвіжкова аб’яўлены закрытым
Судовы працэс па справе журналіста Аляксандра Здзвіжкова ў гарадскім судзе сталіцы аб’яўлены закрытым. Такое рашэнне суддзя Аніскевіч тлумачыць жаданнем не дапусціць, каб інфармацыя з працэсу “абразіла пачуцці мусульман”. Нагадаем, Здвіжкова судзяць за перадрук у 2006 годзе газеце “Згода” з
дацкай прэсы карыкатур на прарока Мухамеда. Журналіст у той час быў
намеснікам галоўнага рэдактара незалежнага выдання і падпісваў той
нумар да друку. 
Аляксандра Здзвіжкова абвінавачваюць у парушэнні арт.
130-га (частка 1) Крымінальнага кодэксу “Распальванне рэлігійнай
варажнечы”. 
Пра тое, што пагражае журналісту, Еўрарадыё распавёў былы галоўны
рэдактар “Згоды” Аляксей Кароль: 
“Гэты артыкул прадугледжвае ад штрафа
да пяці гадоў абмежавання волі, “хімія” так званая. Ці да 5 гадоў
турэмнага ўтрымання”. 
Следства па справе публікацыі было распачата ў лютым 2006-га і справу
перадалі ў суд. Аднак Здзвіжкоў з’ехаў за мяжу і быў затрыманы толькі ў
лістападзе 2007-га, калі прыехаў наведаць магілу бацькі. Другі месяц
яго ўтрымліваюць у следчым ізалятары КДБ.




2008-01-11
На аўтавакзалах Беларусі з’явіцца цэнтралізаваная сістэма продажу квіткоў
Цэнтралізаваная сістэма продажу квіткоў сёлета з’явіцца на 20 аўтавакзалах і аўтастанцыях Беларусі, у тым ліку і ў Мінску. Міністэрства транспарту і камунікацый паведамляе, што новаўвядзенне
дазваляе пасажырам набываць квіткі як за наяўныя, так і з выкарыстаннем
банкаўскіх пластыкавых картаў. 
Акрамя таго, сістэма дазваляе пасажырам
абыходзіцца без касіра, з дапамогай інфармацыйна-плацёжных тэрміналаў,
якія ўстановяць на аўтавакзалах, поштах і ў банках. 
Эксперыментальнае выкарыстанне новай сістэмы пачалося ў снежні 2007 года ў Магілёве, паведамляе “Інтэрфакс”.




2008-01-11
10 чалавек патанулі ў калодзежах, 20 – у ваннах – статыстыка за 2007 год
Больш за тысячу чалавек патанулі ў Беларусі за 2007 год. Прычым, 10 з іх загінулі ў калодзежах, яшчэ 20 – у ванных. Таксама былі некалькі выпадкаў, калі людзі патанулі ў лужынах. Такую
невясёлую статыстыку агучыла Беларускае рэспубліканскае таварыства
выратавання на вадзе. 

БЕЛТА




2008-01-11
Чацвёра ўдзельнікаў акцыі прадпрымальнікаў асуджаныя на 15 сутак арышту
На 15 сутак адміністрацыйнага арышту асуджаныя чацвёра ўдзельнікаў учорашняй акцыі пратэсту прадпрымальнікаў у Мінску. Такія рашэнні прыняў суд Маскоўскага раёна сталіцы ў адносінах Уладзіміра Шылы, Аляксандра Сцепаненкі, Рамана Багдановіча і Аляксандра Лындова.  Іх абвінілі ва “ўдзеле ў несанкцыянаваным мерапрыемстве”. Акрамя таго, Шыла аштрафаваны на 1 мільён 750 тысяч рублёў, паведамляе "Хартыя-97".
Сёння ў Маскоўскім судзе таксама судзяць яшчэ 12 чалавек, сярод іх два Анатоля – Шумчанка
і Лябедзька. Лідэр Аб’яднанай грамадзянскай партыі даў адвод суддзі,
сказаўшы, што ў Беларусі не існуе незалежнай судовай сістэмы, інфармуе Радыё Свабода. 




2008-01-11
Спецназаўцы “скралі” ў Мінску рэйсавы аўтобус
Рэйсавы аўтобус “скралі” ў Мінску спецназаўцы, якія “палявалі” на лідэра Аб’яднанай грамадзянскай партыі Анатоля Лябедзьку. Пасля заканчэння ўчорашняй акцыі прадпрымальнікаў палітык і яшчэ пяць
чалавек зайшлі ў аўтобус каля Галоўпаштамта. За імі заскочылі і
спецназаўцы, якія правялі затрыманне Лябедзькі. Пасля гэтага яны
сказалі кіроўцу, куды ехаць, а самі па рацыі выклікалі міліцэйскі
аўтамабіль.
Каля Ратушы аўтобус спынілі і палітыка перасадзілі ў
машыну, якая пад’ехала, паведамляе “Хартыя-97”. 
Сёння Анатоля Лябедзьку судзяць у судзе Маскоўскага раёна сталіцы.




2008-01-11
Падчас учорашняй вулічнай акцыі ў Мінску былі затрыманыя 27 чалавек - Навумаў
27 чалавек былі затрыманыя падчас учорашняй акцыі прадпрымальнікаў у Мінску. Пра гэта паведаміў міністр унутраных спраў Уладзімір Навумаў. Паводле яго словаў, сярод затрыманых толькі двое прадпрымальнікаў, астатнія – моладзь, інфармуе “Інтэрфакс”.  Нагадаем, што ў чацвер тысячы індывідуальных прадпрымальнікаў перакрылі
праспект Незалежнасці насупраць Дома ўраду. Яны патрабавалі пачатку
перамоваў у справе адмены прэзідэнцкага ўказа № 760. 
Падчас акцыі да
прадпрымальнікаў далучылася шмат вучнёўскай і студэнцкай моладзі.
Менавіта яе чамусьці і затрымліваў спецназ, не чапаючы
прадпрымальнікаў.




2008-01-11
А. Патупа: Перамовы з уладамі наконт 760-га ўказа могуць быць адноўлены
Уся адказнасць за сітуацыю, якая прывяла да “нервовага выбуху” – выхаду прадпрымальнікаў на вуліцы – ляжыць цалкам на ўладзе. Такую заяву ў інтэрв’ю Еўрарадыё зрабіў экс-старшыня Беларускага саюза прадпрымальнікаў Аляксандр Патупа. Ён асуджае рэпрэсіі, накіраваныя на арганізатараў і ўдзельнікаў акцыі. У той жа час Патупа лічыць, што перамовы з уладамі могуць быць адноўленыя:
“Аддаючы даніну павагі ўдзельнікам акцыі, тым не менш, лічу, што вельмі малаверагодна, што менавіта гэтыя акцыі на нешта могуць паўплываць і нешта змяніць. Але пакуль, нягледзячы на тое, што пункт 1.1 указа 760-га з 1 студзеня ўступіў у сілу, усё роўна з нашага боку робяцца высілкі, так бы мовіць, на палітычным узроўні, каб гэтую сітуацыю неяк змяніць… Я думаю, што перамовы па гэтым пытанні мы ў бліжэйшы час адновім”. 
Аляксандр Патупа нагадвае, што раней перамовы былі перапыненыя з-за пазіцыі Аляксандра Лукашэнкі, які выказаўся супраць змянення пункта 1.1 указа. 
Патупа кажа, што яго вельмі трывожыць інфармацыя пра распачатую крымінальную справу “па факце масавых беспарадкаў”, бо па ёй “можна любую колькасць людзей цягаць, прыцягваць і саджаць”. Гэта вельмі кепскі сігнал, лічыць ён. 
Аляксандр Патупа спадзяецца, што на адноўленыя перамовы будзе запрошаны Беларускі саюз прадпрымальнікаў.




2008-01-11
У цэхах кожнага пятага мінскага прадпрыемства мерзнуць рабочыя
На кожным пятым мінскім прадпрыемстве ў цэхах тэмпература паветра ніжэй нормы. Гэта паказала праверка, праведзеная спецыялістамі санітарна-эпідэміалагічнай службы сталіцы. Агулам былі правераныя 154 прадпрыемствы.  Парушэнні былі выяўленыя на 32 з іх, у тым ліку на падшыпнікавым,
фарфоравым, электрамеханічным, прыборабудаўнічым і іншых заводах (на
некаторых з іх было холадна і летась). 
Санітарная служба падкрэслівае,
што праверка праводзілася ў мэтах прафілактыкі прастудных захворванняў
і грыпу. 
Паведамляецца, што па нарматывах тэмпература ў вытворчых
памяшканнях мусіць быць не ніжэйшай за 13 градусаў, а насамрэч
фіксаваліся толькі 11 градусаў цяпла.
БелаПАН




2008-01-11
Беларуская тэнісістка Анастасія Якімава зноў атрымала перамогу ў Аўстраліі
Беларуска Анастасія Якімава выйшла ў трэці круг кваліфікацыі адкрытага чэмпіянату Аўстраліі па тэнісе.  Сваю другую перамогу ў кваліфікацыйным раўндзе яна атрымала над
прадстаўніцай Паўднёвай Карэі Ю Ра Лі з лікам 6:1, 7:6. Нагадаем, у
сваім першым матчы 21-гадовая мінчанка была мацнейшай за славацкую
тэнісістку Станіславу Хразенскі – 4:6, 6:4, 6:3. 
БЕЛТА




2008-01-11
У Магілёве ажыятаж у ЗАГСах вакол даты “8 жніўня”
Ужо 60 пар запісаліся на ўрачыстае заключэнне шлюбу 8 жніўня ў Магілёўскім аддзеле ЗАГС. Справа ў тым, што сёлета ў гэта дзень будзе сіметрычная дата – 08.08.08. Гэтую дату выбіраюць тыя маладыя людзі, якія вераць у магію лічбаў і
прадказанні астролагаў. Падобная сітуацыя была і летась на 7 ліпеня. 
Актыўна запісваюцца маладыя пары на заключэнне шлюбу 8 жніўня і ў іншых
рэгіёнах краіны, а таксама і ў сталіцы, паведамляе газета “Звязда”.




2008-01-11
Сёння ў Мінску судзяць удзельнікаў акцыі пратэсту прадпрымальнікаў
Суды над затрыманымі ўчора ўдзельнікамі акцыі пратэсту індывідуальных прадпрымальнікаў прайдуць сёння ў сталіцы. Агулам былі затрыманыя каля 20 чалавек, а сярод іх і непаўналетнія. Некаторыя з удзельнікаў акцыі былі збітыя. Як паведамляе Радыё Свабода,
школьніка Артура Кацуху “хуткая” адвезла з міліцыі ў шпіталь. 
У судзе Маскоўскага раёна Мінску будуць судзіць лідэра грамадскага
аб’яднання “Перспектыва” Анатоля Шумчанку, кіраўніка Аб’яднанай
грамадзянскай партыі Анатоля Лябедзьку, Яна Міхайлава, Аляксандра
Чарнышова і яшчэ некалькі чалавек, прозвішчы якіх пакуль невядомыя, бо
міліцыя іх адмаўляецца называць. 
У судзе Цэнтральнага раёна адбудзецца разгляд справаў студэнтаўАляксандра Баразенкі, Паўла Вінаградава і яшчэ некалькіх чалавек.
Нагадаем, ва ўчорашняй акцыі пратэсту супраць палітыкі ўладаў у
дачыненні да малога бізнэсу Беларусі бралі ўдзел каля 5 тысяч чалавек.
Спачатку яны сабраліся на Кастрычніцкай плошчы, а пасля перакрывалі
праспект Незалежнасці насупраць Дома ўраду, але былі разагнаныя
спецназам. Затрымлівалася пераважна студэнцкая моладзь, якая далучылася
да акцыі прадпрымальнікаў.




2008-01-11
У Рэчыцы маці пяцёх дзяцей гандлявала фальшывымі дакументамі
Гандлярку фальшывымі дакументамі затрымалі ў горадзе Рэчыца Гомельскай вобласці.  Аператыўнікі знайшлі падчас ператрусу ў яе доме амаль 600 чыстых
бланкаў пасведчанняў рабочых спецыяльнасцяў, медыцынскіх даведак,
дыпломаў расійскіх ВНУ, каля 150 адбіткаў пячатак і штампаў розных
арганізацый і ўстаноў нашай краіны і Расіі. 
Пасведчанне ці дыплом у
махляркі каштавалі 250 долараў, а меддаведка - 50 тысяч рублёў. 
Супраць
жанчыны распачатыя аж тры крымінальных справы. Паведамляецца, што раней
гэтая жыхарка Рэчыцы ўжо была ўмоўна асуджаная за падобную дзейнасць.
“Мягкае” пакаранне тлумачыцца тым, што жанчына выхоўвае пяцёх дзяцей,
адзначае газета “Звязда”.




2008-01-11
Па факце віцебскага выбуху распачатая крымінальная справа
Крымінальную справу распачала пракуратура па факце ўчорашняга выбуху ў Віцебску ў адміністрацыйным будынку філіяла прадпрыемства "Віцебскаблгаз". Падрабязнасці гэтага здарэння паведамляе нашая карэспандэнтка Ядвіга Сташэўская: 

“Трое пацярпелых - мужчына і две жанчыны, усе яны - супрацоўнікі гэтага
прадпрыемства, з моцнымі апёкамі былі дастаўлены ў лякарню. Мужчына знаходзіцца ў вельмі цяжкім стане - у яго было пашкоджана амаль 90
адсоткаў цела. Адна з жанчын атрымала апёкі 60 адсоткаў цела, другая –
30 адсоткаў. Слядоў выбуховага прыстасавання на месцы не знайшлі”.
Паводле папярэдняй версіі, выбухнула ёмкасць з нейкай гаручай вадкасцю.
Яе ўзарваў 38-гадовы супрацоўнік "Віцебскгаза", які высвятляў асабiстыя
адносіны з калегай-жанчынай. У кабінеце былі выбітыя дзверы, ад высокай
тэмпературы пашкоджаная аргтэхніка, абвалілася столь.








2008-01-12
Мінюст ініцыюе ліквідацыю грамадскага аб’яднання “Перспектыва”
На чарзе Аб’яднаная грамадзянская партыя, Партыя камуністаў і Партыя БНФ? Міністэрства юстыцыі падало ў Вярхоўны суд пазоў аб ліквідацыі Рэспубліканскага грамадскага аб'яднання "Перспектыва". 
У паведамленні, размешчаным на сайце міністэрства, адзначаецца, што “10 студзеня 2008 года ў Мінску прайшоў несанкцыянаваны мітынг прадпрымальнікаў, у якім нараўне з іншымі асобамі прыняў актыўны ўдзел лідэр Рэспубліканскага грамадскага аб'яднання "Перспектыва" Анатоль Шумчанка". 
"З часткі другой артыкула 15 закона "Аб масавых мерапрыемствах" вынікае, што грамадскія аб'яднанні, адказныя асобы якіх не забяспечылі належнага парадку арганізацыі і правядзення сходу, мітынгу, вулічнага шэсця, дэманстрацыі і пікетаванні, што пацягнула прычыненне шкоды ў буйным памеры або істотнай шкоды правам і законным інтарэсам грамадзян, арганізацый альбо дзяржаўным або грамадскім інтарэсам, могуць быць ліквідаваныя”. 
Разам з тым, Міністэрства юстыцыі запатрабавала даць тлумачэнне ад апазіцыйных партый, чаму іх лідэры прынялі ўдзел у несанкцыянаванай акцыі прадпрымальнікаў. У сувязі з законам “Аб палітычных партыях”, Мінюст запатрабаваў ад “кіруючых органаў АГП, ПКБ і Партыі БНФ у трохдзённы тэрмін прадаставіць Міністэрству юстыцыі інфармацыю аб тым, ці былі дадзеныя асобы ўпаўнаважаныя на ўдзел у масавым мерапрыемстве з накіраваннем адпаведных партыйных рашэнняў. 
Калі партыі не надзялялі сваіх кіраўнікоў такімі паўнамоцтвамі, неабходна выказаць афіцыйную пазіцыю партыі адносна іх дзеянняў на несанкцыянаваным мерапрыемстве”. Нагадаем, пасля мітынгу Анатоль Шумчанка і лідэр АГП Анатоль Лябедзька былі арыштаваны на 15 сутак.
Фота — bymedia.net




2008-01-12
Прадпрымальніка Макаева асудзілі на 15 сутак, ён абвясціў галадоўку
Лідэра кардынацыйнай рады прадпрымальнікаў Мінска Аляксандра Макаева прыгаварылі да 15 сутак адміністрацыйнага арышту. Такое рашэнне прыняў суд Маскоўскага раёна сталіцы. Макаева абвінавацілі ў дробным хуліганстве — нібыта ён брыдка лаяўся. Пра гэта паведаміла жонка прадпрымальніка Крысціна Макаева. 
Паводле яе слоў, адразу пасля рашэння суда ён у знак пратэсту супраць несправядлівага прысуду, абвясціў галадоўку.
БелаПАН




2008-01-12
Беларусы правалілі спрынтарскую гонку на этапе Кубка свету па біятлоне
Сёння ў Нямеччыне ў рамках чарговага этап Кубка свету па біятлоне адбылася спрынтарская гонка сярод мужчынаў на 10 кіламетраў. Лепшым з беларусаў на 56-м месцы фінішаваў Рустам Валіулін, які дапусціў тры промахі. Сяргей Новікаў толькі аднойчы не патрапіў у цэль, але адстаў ад пераможцы амаль на тры хвіліны. У выніку — 65-я пазіцыя.
Таксама з адным промахам фінішаваў Аляксандр Сыман, які заняў 73-е месца. 99-м закончыў гонку Віктар Шаталін, які зарабіў 5 штрафных кругоў і адстаў ад лідэра на 6 хвілін 19 секунд. Перамогу святкаваў немец Міхаэль Грайс, на другім месцы расіянін Максім Чудаў, на трэцім — яшчэ адзін прадстаўнік Нямеччыны Аляксандр Вольф.




2008-01-12
Летась 528 беларускіх дзяцей-сірот знайшлі новых бацькоў
Паўтысячная мяжа ўсынаўленняў пераадолена ў краіне ўпершыню з 90-х гадоў. Для параўнання: у 2006-м у сем'і беларускіх грамадзян уладкаваныя больш за 300 дзяцей. Прычым станоўчая дынаміка адзначаецца ва ўсіх рэгіёнах краіны. Лідзіруе Мінская вобласць — тут 93 дзіцяці трапілі да новых бацькоў — удвая больш у параўнанні з мінулым годам. Дарэчы, кожнае трэцяе ўсынаўленне прыпадае на сем'і з дзецьмі. 
Усяго ў Беларусі ў прыёмных сем'ях пражываюць больш за 6 тысяч дзяцей ва ўзросце да 17 гадоў.
СТВ




2008-01-12
Прадпрымальніка арыштавалі пасля сустрэчы з міліцэйскім кіраўніцтвам
Сёння ў цэнтры Мінска затрыманы лідэр прадпрымальніцкага руху Аляксандр Макаеў, паведамляе “Хартыя ‘97”. Затрыманне адбылося, як толькі ён выйшаў з будынка Мінгарвыканкама, дзе сустракаўся з намеснікам начальніка ГУУС Аляксандрам Найдзенкам.
 Прадпрымальнік абмяркоўваў з міліцэйскім кіраўніцтвам умовы ўтрымання арыштаваных удзельнікаў акцыі 10 студзеня. У спецпрыёмніку-размеркавальніку на Акрэсціна не дазваляюць перадаваць арыштаваным ежу і цёплыя рэчы. 
Сустрэча адбылася па ініцыятыве Найдзенкі. Падчас размовы з прадпрымальнікам, ён паабяцаў, што патэлефануе кіраўніцтву спецпрыёмніка-размеркавальніка і засведчыў, што перадаць спальнікі і нейкую ежу можна будзе ўжо сёння. 
Пасля сустрэчы, недалёка ад будынка Мінгарвыканкама Макаева затрымалі. Яго даставілі ў Маскоўскі РАУС, дзе склалі пратакол. Макаева абвінавацілі ў дробным хуліганстве. Справа будзе разглядацца ў Маскоўскім судзе ў бліжэйшыя гадзіны.




2008-01-12
АДКБ прапануе стварыць "еўразійскую шэнгенскую зону"
Арганізацыя Дагавора аб калектыўнай бяспецы прапануе стварыць "еўразійскую шэнгенскую зону" для свабоднага перамяшчэння людзей і тавараў. Аб гэтым заявіў журналістам 11 студзеня ў Маскве генеральны сакратар АДКБ Мікалай Бардзюжа. Чыноўнік паведаміў, што летась АДКБ звярнулася з такой прапановай да кіраўнікоў дзяржаў — удзельніц гэтых арганізацый, і ўсе яны выказаліся станоўча. 
У АДКБ уваходзяць Арменія, Беларусь, Казахстан, Кыргызстан, Расія, Таджыкістан і Узбекістан. У складзе ЕўрАзЭС — Беларусь, Казахстан, Кыргызстан, Расія, Таджыкістан і Узбекістан. Арменія, Малдова і Украіна маюць статус назіральніка пры ЕўрАзЭС.
РИА Новости




2008-01-12
Мінюст Беларусі заклікаў апазіцыйныя партыі разабрацца са сваімі лідэрамі
Міністэрства юстыцыі Беларусі запатрабавала ад апазіцыйных партый даць тлумачэнне, чаму іх лідэры прынялі ўдзел у несанкцыянаванай акцыі прадпрымальнікаў. Такое паведамленне змешчана на афіцыйным сайце міністэрства. Нагадаем, у чацвер, 10 студзеня, у Мінску адбылася масавая акцыя пратэсту ІП. У паведамленні, у прыватнасці, сцвярджаецца: 
“У выніку дзеянняў удзельнікаў мітынгу быў перакрыты рух у цэнтры Мінска, пашкоджаныя лабавое шкло і люстэркі грамадскага транспарту, здзяйсняліся супрацьпраўныя дзеянні ў дачыненні да прадстаўнікоў органаў правапарадку. У дадзеным масавым мерапрыемстве прынялі ўдзел прадстаўнікі шэрагу грамадскіх аб'яднанняў і палітычных партый, у тым ліку лідэры Аб'яднанай грамадзянскай партыі, Партыі камуністаў Беларускай і Партыі БНФ”. 
Мінюст запатрабаваў ад “кіруючых органаў названых партый у трохдзённы тэрмін прадаставіць Міністэрству юстыцыі інфармацыю аб тым, ці былі дадзеныя асобы ўпаўнаважаныя на ўдзел у масавым мерапрыемстве з накіраваннем адпаведных партыйных рашэнняў. Калі партыі не надзялялі сваіх кіраўнікоў такімі паўнамоцтвамі, неабходна выказаць афіцыйную пазіцыю партыі адносна іх дзеянняў на несанкцыянаваным мерапрыемстве”. 
Нагадаем, у пятніцу адбыўся суд над Анатолем Лябедзькам. Лідэра АГП прыгаварылі на 15 сутак адміністрацыйнага арышту. На судзе Лябедзька заявіў, што ўдзельнічаў у мітынгу ў якасці грамадзяніна Беларусі, а не прадстаўніка палітычнай партыі. 
Па словах намесніка старшыні АГП Аляксандра Дабравольскага, партыя не накіроўвала свайго лідэра на гэтую акцыю, аднак ён мае права выказваць сваю асабістую пазіцыю.
“Што да магчымага пераследу партыі, я думаю, што па законе тут нічога не будзе. Усё вырашыцца згодна з загадам зверху. Будзе загад рэпрэсіраваць партыю, Мінюст яго выканае. Мы, напэўна, накіруем ліст пра тое, што партыя ніякіх рашэнняў па ўдзелу ў гэтай акцыі не прымала”.




2008-01-12
Студэнтам адмаўляюць у адраснай сацыяльнай дапамозе
 Журналіст Еўрарадыё разам са студэнткай факультэта журналістыкі БДУ Аленай паспрабавалі атрымаць адрасную падтрымку ва ўпраўленні сацыяльнай абароны Маскоўскага раёна Мінску, але дзяўчыне адмовілі. Паводле закону, кожнаму іншагародняму студэнту дзяржава павінна даплаціць… яшчэ адну стыпендыю — да бюджэту пражытковага мінімуму (185.670 рублёў). Калі два тыдні таму ўпраўленні сацыяльнай абароны былі гатовыя прыняць студэнтаў, то сёння яны “пераводзяць стрэлкі” на навучальныя ўстановы.
Алена: Я студэнтка, жыву на стыпендыю, якая складае 135 тысяч.Супрацоўніца: Звяртайцеся ў навучальную ўстанову. Для студэнтаў гэтая адрасная дапамога не прадугледжана. Яна можа быць прызначана студэнту толькі ў складзе сям’і. Адрасная дапамога прызначаецца па месцы жыхарства бацькоў. Асобна студэнту не прызначаецца.Алена: Нягледзячы на тое, што мне ўжо ёсць 18 гадоў і я лічуся самастойным чалавекам?Супрацоўніца: Нягледзячы ні на што. Студэнты, гэта сказана ў дакуменце, разглядаюцца ў складзе сям’і.
Начальнік упраўлення сацыяльнай абароны Вольга Сцяпанава кажа Еўрарадыё, што Алена стала першай студэнткай, якая звярнулася па сацыяльную дапамогу. Адказ сваёй супрацоўніцы яна лічыць правамерным: у пачатку студзеня распрацоўшчыкі гэтага ўказа праводзілі інструктаж і сказалі, што студэнты не лічацца самастойнымі членамі сям’і. Вольга Сцяпанава: Калі хоча, хай піша заяву да нас, і камісія з 12 чалавек разгледзіць яе пытанне.Еўрарадыё: Камісія прыйдзе проста ў пакой інтэрната?Вольга Сцяпанава: Канешне, яны ж павінны паглядзець, як яна жыве?Еўрарадыё: Калі ў пакоі будзе стаяць камп’ютар, тады студэнту прыйдзецца забыцца пра адрасную дапамогу?Вольга Сцяпанава: Я не магу вам сказаць дакладна. Гэта будзе рашаць камісія.
У прафсаюзе БДУ былі здзіўлены, што ім прыйдзецца аказваць матэрыяльную падтрымку, і адзначылі, што нават не ва ўсіх універсітэтах існуюць такія камісіі. 
Галоўная ўмова атрымання дапамогі прапісана ў законе: “Штомесячная сацыяльная дапамога выдаецца сем’ям і грамадзянам, якія пражываюць асобна або вядуць раздзельную гаспадарку, пры ўмове, калі іх сярэднедушавы даход па аб’ектыўных прычынах не перасягае 100% найбольшай велічыні бюджэту пражытковага мінімуму”.
Такім чынам, студэнт, якому споўнілася 18 год і які жыве асобна ад сваіх бацькоў (напрыклад, у інтэрнаце), можа смела несці дакументы ва ўпраўленне сацыяльнай абароны. Аднак далей напісана: “Памер штомесячнай сацыяльнай дапамогі на кожнага члена сям'і, уключаючы кожнага студэнта (навучэнца) незалежна ад месца яго вучобы, а таксама на грамадзяніна, які пражывае асобна альбо вядзе асобную гаспадарку…”
Атрымліваецца, што два пункты супярэчаць адзін аднаму: студэнт адначасова лічыцца самастойным чалавекам, але пры гэтым уваходзіць у склад сям’і сваіх бацькоў. Па тлумачэнне Еўрарадыё звярнулася ў юрыдычную кансультацыю.
Юрыст:  Бачыце, дзве ўмовы ідуць разам, таму яны могуць лічыць па-рознаму. Калі б не было другога пункта, тады можна было б паспрачацца. Разумееце, так яны выключылі студэнтаў.
Аднак гэты ўказ не можа вызначаць, хто з’яўляецца членам сям’і, а хто не. У аддзяленні перапісу насельніцтва Міністэрства статыстыкі Еўрарадыё сказалі, калі бацькі і студэнт прапісаны па розных адрасах, то аб’ядноўваць іх у адзіную сям’ю нельга. Кожны з іх з’яўляецца асобным членам хатняй гаспадаркі. 
Еўрарадыё: Лічыцца, што студэнт, які пражывае асобна, вядзе асобную гаспадарку?Упраўленне перапісу насельніцтва: Калі ён жыве асобна, забяспечвае сябе неабходным, мы разглядаем яго як асобную хатнюю гаспадарку, а значыць, і сям’ю. Менавіта такой тэрміналогіяй мы карыстаемся ў падрыхтоўцы перапісу насельніцтва, які пройдзе ў 2009 годзе.
Еўрарадыё вырашыла высветліць, як жа тлумачаць гэты ўказ ва ўпраўленні сацыяльнай абароны ў Старых Дарогах Мінскай вобласці. Аказалася, што студэнт з часовай мінскай прапіскай уваходзіць у склад сям’і.
Супрацоўніца: Мы будзем улічваць яго стыпендыю, заробак бацькоў і іншы прыбытак. Ён не можа лічыцца самастойным, бо яго фундуюць бацькі. Ён жа не жыве на свой заробак. Вось калі б гэта была маладая студэнцкая сям’я, тады мы б іх не прыпісвалі да бацькоў.
Ніхто не можа даць 100% гарантыю, што адрасная дапамога будзе аказана ўсім, хто па яе звернецца. Нават калі вы патрапляеце пад патрэбную катэгорыю, то камісіі з 12 чалавек прыйдзецца даказаць, што вы жывяце на ўласны заробак.




2008-01-12
У Беларусі будуць арыштоўваць і штрафаваць за нацысцкую сімволіку
Беларускі ўрад падтрымаў ініцыятыву Міністэрства юстыцыі па адказнасці за распаўсюджванне нацысцкай сімволікі і атрыбутыкі. Згодна з прапановай Мінюсту, прапаганда і публічнае дэманстраванне, выраб і распаўсюджванне нацысцкай сімволікі або атрыбутыкі будзе разглядацца як адміністрацыйнае правапарушэнне. 
Парушальнікаў могуць або аштрафаваць, або арыштаваць. Нацысцкай сімволікай і атрыбутыкай лічацца сцягі, значкі, элементы форменнай вопраткі, вітанні, гімны, што выкарыстоўваліся Нацыянал-сацыялістычнай працоўнай партыяй Нямеччыны і фашысцкай партыяй Італіі. 
Праектам прадугледжаныя таксама выпадкі, калі адказнасць за распаўсюджванне такой сімволікі і атрыбутыкі не ўжываецца (напрыклад, у выпадках публічнай дэманстрацыі на экспазіцыях і выставах). На дадзены момант, праект унесены Урадам на разгляд у Палату прадстаўнікоў.




2008-01-12
"Пад прэсам": Прадпрымальнікі бастуюць супраць ураўнілаўкі
Як звычайным спажыўцам нельга было не заўважыць, што рынкі амаль не працуюць, так і беларускія СМІ не маглі абмінуць увагай тое, што большасць прадпрымальнікаў пасля Новага году не выйшлі на працу. Інтэрнэт-выданні занепакоіліся – ІПэшнікі бастуюць! “Нягледзячы на звычайны рэжым працы, 2 студзеня больш як 90% прадпрымальнікаў не адкрылі свае гандлёвыя кропкі. У Мінску на рынках у Ждановічах, Малінаўцы, "Экспобеле" працавалі толькі адзінкі. Такая сітуацыя назіралася па ўсёй рэспубліцы. Такім чынам прадпрымальнікі страйкуюць супраць указу № 760”. – піша Хартыя’97.
Аднак ужо праз некалькі дзён нават тыя, хто сцвяржаў, што прадпрымальнікі страйкуюць – пагадзіліся: яны проста яшчэ не выйшлі на працу пасля святаў. Так, старшыня савету прадпрымальнікаў гандлёвых цэнтраў сталіцы “Еўропа” і “Паркінг” Кацярына Чыжык заявіла ў інтэрв’ю Еўрарадыё:
“У гандлёвых цэнтрах працэнтаў 50 працуе. Вельмі цяжка зразумець. То яны кажуць, што бастуюць, то яны кажуць, што аформілі адпачынак і пакуль робяць дакументы. Канкрэтнай інфармацыі няма. Яны напісалі на дзвярах: па тэхнічных прычынах. Калі б яны напісалі: бастуем ці адпачынак… Але ж напісана: па тэхнічных прычынах”. 
Намеснік міністра эканомікі Андрэй Тур неаднаразова ў розных СМІ заяўляў, што хвалявацца не трэба. У інтэрв’ю газеце “Экспресс Новости” ён зазначыў, што ні пра якую забастоўку гутаркі не йдзе: 
“У нас студзень – гэта заўсёды мёртвы сезон. Шмат індывідуальных прадпрымальнікаў ішлі ў адпачынак”.
Аднак нашаму радыё ён заявіў: 10 студзеня забастоўка будзе. Яна і адбылася. Больш за тысячу чалавек выйшла на Кастрычніцкую плошчу ў Мінску. Аднак нават на гэтую падзею погляды ў беларускіх СМІ раздзяліліся.
Так, “Наша Ніва” піша: “Амаль ніхто не чакаў, што акцыя 10 студзеня будзе настолькі масавай і рашучай і што да прадпрымальнікаў, якія складалі толькі частку ўдзельнікаў акцыі далучыцца столькі актывістаў апазыцыі і проста людзей на вуліцах”.
А вось газета “Советская Белоруссия” піша, што прадпрымальнікі, якія выйшлі на плошчу, проста не раумеюць, што робяць: 
“Наўрад ці тыя бізнэсмэны, хто выйшлаў на плошчу, разумеюць абсалютна нескладаныя рэчы. Яны, у большасці сваёй простыя і добрыя людзі, і не спакушаныя ў тым, што ў нас разумеецца пад тонкім словам “палітыка”. Таму яны шчыра мяркуюць, што Міхалевіч-Мілінкевіч, якія ніколі ў жыцці не вырасцілі і тым больш не прадалі вядра бульбы, рэальна дапамогуць ім у спецыфічных прадпрымальніцкіх праблемах”.
“СБ” усклікае, чаму звычайная фірма з 5 ці 155 супрацоўнікамі мае адну падатковую базу, а індывідуальныя прадпрымальнікі зусім іншую? Куды як больш ільготную. Дзе ж сацыяльная справядлівасць? Несправядліва!
Журналіст “Экспресс Газеты” быццам адказвае на гэтае пытанне. Шмат хто з сённяшніх ІП і не супраць стаць буйнейшым, зрабіцца юрыдычнай асобай. “Але не галопам, як гэта прапаноўваецца, а з часам, калі будзе створаа і адпрацаваная ўся сістэма і ўсім будзе зразумела, куды пераходзяць ІП і як яны будуць працаваць”.
Можа быць менавіта таму, што пакуль незразумела, куды рухаюцца прадпрымальнікі са сваімі забастоўкамі і ўлады са сваімі ўказамі, некаторыя рэспубліканскія газеты проста маўчаць, не заўважаючы праблемы. Так, “Звязда” увогуле не напісала ні слова пра мітынг.




2008-01-12
Украінцы заблакіравалі мяжу з Польшчай з-за праблем з выдачай віз
Жыхары Львоўшчыны заблакіравалі прапускны пункт на мяжы з Польшчай, пратэстуючы супраць парадку выдачы польскіх віз пасля далучэнне да Шэнгену. Увядзенне платных віз перарвала бізнес многіх памежных сем’яў, якія вазілі ў Польшчу цыгарэты і алкаголь. Віцэ-шэф канцылярыі прэзідэнта Віктара Юшчанкі Аляксандр Чалы выказаў расчараванне тым, што Украіна і Польшча дагэтуль не падпісалі дамовы аб малым памежным руху. 
Цяпер віза для ўкраінцаў у Польшчу каштуе 35 еўра. Дамова пра малы памежны рух дазволіць украінцам, што жывуць у 50-кіламетровай памежнай зоне, перасякаць мяжу без візы. Падобную ўмову ўкраінцы збіраюцца падпісаць і са славакамі.Кореспондент




2008-01-12
Іспанцы нарэшце заспяваюць свой гімн
Іспанцы нарэшце здабылі магчымасць спявяць нацыянальны гімн. Да гэтага часу ён не меў тэксту. У выніку абвешчанага ўладамі конкурсу камісія адабрала чатыры вершаваныя слупкі, якія пачынаюцца словамі "Viva España! Спяваем рознымі галасамі, адным сэрцам”. 
Аднак ужо з’явіліся перасцярогі, што ў краіне чатыры мовы, і ці баскі і каталонцы будуць спяваць на дзяржаўнай кастыльскай. Нягледзячы на гэта, першае спяванне гімна адбудзецца 21 студзеня ў парламенце. Выканае гімн мэтр Пласіда Дамінга. 
www.onet.pl




2008-01-12
Колькасць інтэрнэт-сайтаў перавысіла 155 мільёнаў
Да канца 2007 года агульная колькасць сайтаў у інтэрнэце перавысіла 155 мільёнаў. Пра гэта паведамляе TG Daily са спасылкай на вынікі даследавання, праведзенага кампаніяй Netcraft. У снежні 2007 года ў інтэрнэце з'явіліся 5,4 мільёна новых сайтаў, а за ўвесь 2007 год — больш за 50 мільёнаў. У 2006 годзе новых сайтаў стала каля 30 мільёнаў. У даследаванні Netcraft кожная персанальная старонка на блог-сэрвісах лічыцца асобным сайтам. 
Таму такі значны прырост у вялікай ступені тлумачыцца ростам папулярнасці такіх сэрвісаў у мінулым годзе. Колькасць сайтаў, якія актыўна абнаўляюцца вырасла на 19 мільёнаў. 
Што тычыцца сервернага праграмнага забеспячэння, то найбольшай папулярнасцю карыстаецца бясплатнае ПА Apache (амаль 77 мільёнаў сайтаў), на другім месцы — прадукцыя Microsoft (55,5 мільёнаў).




2008-01-12
Французы навучаць беларускую міліцыю лятаць і прададуць ёй верталёт
У Міністэрстве ўнутраных спраў Беларусі створана авіяцыйнае падраздзяленне. Па словах кіраўніка гэтага ведамства Уладзіміра Навумава, напрыканцы студзеня ў Францыю для навучання будзе накіравана група беларускіх спецыялістаў. У гэтай краіне для Беларусі будзе закуплены паліцэйскі верталёт, паведамляе Першы канал. Плануецца, што ў сакавіку спецыялісты вернуцца дамоў ужо з гэтай тэхнікай і будуць несці службу. У будучыні Беларусь мае намер закупіць яшчэ некалькі верталётаў. 
У перспектыве авіяцыйная тэхніка будзе выкарыстоўвацца не толькі для патрулявання аўтадарог, але і па ўзгадненні з Міністэрствам аховы здароўя для аказання аператыўнай дапамогі пацярпелым і дастаўкі іх у лячэбныя ўстановы.




2008-01-12
У Кітаі пабудавалі самую вялікую ў свеце ледзяную скульптуру
У паўночным кітайскім горадзе Харбін пабудавалі найбуйнейшую ў свеце снежную скульптуру. Вышыня манумента "Рамантычныя пачуцці", узведзенага ў гонар штогадовага фэсту "Лёд і снег", складае 34,5 метра, а даўжыня — 197 метраў. Скульптура была створана са снежных і ледзяных кубічных блокаў. Шасцістам скульптарам з 40 краінаў свету спатрэбілася 120 тысяч такіх блокаў, каб пабудаваць кампазіцыю на алімпійскую тэму, у якой суседнічаюць рускія цэрквы, французскія саборы, кітайскія палацы і афінскі ледзяны Акропаль. 
Сярод скульптур прадстаўленая нават версія брытанскага Стоўнхэндж ў гонар Алімпіяды ў Лондане ў 2012 годзе. Уначы на скульптурах запальваецца ілюмінацыя. Плануецца, што фэст "Лёд і снег" прыцягне каля 800 тысяч турыстаў.
БЕЛТА




2008-01-12
Памёр адзін з пацярпелых пры выбуху ў Віцебску
Мужчына, пацярпелы падчас выбуху ў офісе прадпрыемства "Віцебскі горгаз", памёр у рэанімацыі. Пра гэта паведамілі ў Віцебскай абласной клінічнай лякарні. У рэанімацыі ў цяжкім стане знаходзяцца яшчэ дзве жанчыны. Нагадаем, у мінулы чацвер у адміністрацыйным будынку прадпрыемства "Віцебскі горгаз" адбыўся выбух вадкасці, лёгкай на ўзгаранне. Па папярэдняй версіі следства, вадкасць была падпаленая адным з пацярпелых. 
Абодва пацярпелыя — мужчына і жанчына — знаходзіліся ў канфліктных адносінах. Яшчэ адна жанчына, якая шпіталізаваная з апёкамі, да іх канфлікту не мела дачыннення і пацярпела выпадкова.
“Інтэрфакс”




2008-01-12
У Беларусі могуць забараніць поліэтыленавыя пакеты
Міністэрства прыродных рэсурсаў і аховы навакольнага асяроддзя Беларусі ў будучыні не выключае магчымасці далучэння краіны да кампаніі па спыненні выкарыстання поліэтыленавых пакетаў. Пра гэта паведаміў начальнік спецінспекцыі дзяржкантролю за абыходжанне з адыходамі Мінпрыроды Сяргей Кузьмянкоў. Паводле яго слоў, калі досвед Кітая і Аўстраліі па забароне выкарыстання поліэтыленавых пакетаў будзе паспяховым і прывядзе да прыкметнага паляпшэння экалогіі, то наша краіна ў будучыні можа зрабіць падобныя крокі. 
Аднак, як адзначыў спецыяліст, пакуль не варта забараняць поліэтыленавыя пакеты, а лепш іх перапрацоўваць. Для гэтага неабходная шырокамаштабная арганізацыя паасобнага збору смецця.
БЕЛТА




2008-01-12
У Мінску 75-гадовы пенсіянер забіў і расчляніў жанчыну з-за 50 тысяч рублёў
Супрацоўнікі міліцыі затрымалі падазронага ў забойстве і расчляненні трупа мінчанкі 1965 года нараджэння. Пра гэта ў суботу паведамілі ў міністэрстве ўнутраных спраў Беларусі.
 Згодна з паведамленнем міліцыянтаў, затрыманы 75-гадовы мужчына прызнаўся ў тым, што забіў, а потым расчляніў труп жанчыны. Усе часткі трупа ён выкінуў у смеццевы кантэйнер на вуліцы Янкі Маўра, аднак там знайшлі толькі ногі забітай. 
Астатнія часткі цела, на думку міліцыянтаў, ужо вывезеныя на гарадскі сметнік. У МУС адзначылі, што затрыманы быў раней судзімы за пагрозу забойства гэтай жа жанчыны. Аднак суд не пакараў яго абмежаваннем волі. Мужчына сцвярджае, што забіў з-за таго, што жанчына скрала ў яго 50 тысяч рублёў.
“Інтэрфакс”




2008-01-12
Палова мінскіх пасажыраў увечары не аплачвае праезд
Карэспандэнты газеты “Рэспубліка” правялі эксперымент у грамадскім наземным транспарце Мінска. Разам з кантралёрамі журналісты праверылі тралейбусы, трамваі і аўтобусы ў самых розных раёнах горада. Высветлілася, што раніцай праезд у сталіцы не аплачвае каля 10% пасажыраў, удзень і гадзіну пік — 20%. 
А вось увечары, калі кантралёры заканчваюць працу, колькасць зайцоў рэзка павялічваецца. Пасля 20.00 праезд у сярэднім не аплачвае каля 50% пасажыраў.




2008-01-12
У Гомелі стартаваў чэмпіянат Беларусі па вольнай барацьбе
Чэмпіянат Беларусі па вольнай барацьбе сярод  мужчын і жанчын стартаваў 11 студзеня ў гомельскім Палацы гульнявых відаў спорту. У цырымоніі адкрыцця ўзяў удзел старшыня Беларускай федэрацыі барацьбы, віцэ-прэзідэнт Нацыянальнага алімпійскага камітэта, трохразовы чэмпіён Алімпійскіх гульняў і сяміразовы чэмпіён свету па вольнай барацьбе Аляксандр Мядзведзь. 
У сваім прывітальным слове ён зазначыў, што цяперашні чэмпіянат мае асаблівае значэнне, паколькі ў 2008 годзе пройдуць Алімпійскія гульні і беларускія спартсмены павінны праявіць сябе. Чэмпіянат завершыцца 13 студзеня.
БелаПАН




2008-01-12
Тайсан збіраецца сёлета вярнуцца на рынг і адпомсціць Холіфілду
Амерыканскi 42-гадовы баксёр-цяжкавагавiк Майк Тайсан аб’явiў, што сёлета вернецца на прафесiйны рынг. Апошнi яго бой адбыўся 11 чэрвеня 2005 года супраць Кевiна Макбрайда, а аднавiць сваю кар’еру легендарны спартсмен збiраецца сустрэчай-рэваншам са шматразовым чэмпiёнам свету 46-гадовым Эвандэрам Холiфiлдам. 
Iх мiнулы паядынак у 1997 годзе быў адным з самых скандальных у гiсторыi бокса, бо скончыўся дысквалiфiкацыяй Жалезнага Майка, якi адкусiў частку вуха сапернiка.“Звязда”




2008-01-12
У Мінску з’явіцца маладзёжны парламент, які дапаможа гарсавету
У Мінску па аналогіі з гарсаветам ствараецца маладзёжны парламент. Усяго будзе абрана 55 дэпутатаў. Палата будзе сфармаваная са школьнікаў 8 — 11 -х класаў, якіх абяруць па трохузроўневай сістэме: школа-акруга-раён. Такім чынам гарадскія ўлады вырашылі прадэманстраваць моладзі выбарчую сістэму ў нашай краіне, паведамляе “Комсомольская правда в Беларуси”. “Дэпутаты” будуць збірацца ў пазанавучальны час. За год пройдзе чатыры сесіі, па адной за квартал. 
А паміж сесіямі школьнікі будуць працаваць як сапраўдныя дэпутаты ў складзе пастаянных камісій. Яны абмяркуюць актуальныя пытанні, правядуць “круглыя сталы”, семінары… 
За кожнай камісіяй замацуюць дэпутата Мінгарсавета. Але ўсе рашэнні маладзёжнай палаты будуць мець рэкамендацыйны характар.




2008-01-12
Зборныя Беларусі і Расіі сустрэнуцца ў фінале юнацкага турніру па футболе
Зборныя Беларусі і Расіі сустрэнуцца 13 студзеня ў фінале IV міжнароднага юнацкага турніру ў Мінску на прызы Беларускай федэрацыі футбола і Мінгарвыканкама (узрост гульцоў да 17 гадоў), што праходзіць у Мінску. Вынікі матчаў, што адбыліся 10 і 11 студзеня.
Група "А": 
Літва — Азербайджан — 1:2, Беларусь — Азербайджан — 0:0. 
Становішча каманд: 
1.    Беларусь — 7 ачкоў (3 гульні), 2.    Азербайджан — 4 (3), 3.    Бельгія — 3 (2), 4.    Літва — 0 (2).
Група "В": 
Беларусь-2 (U16) — Малдова — 0:2, Расія — Італія — 1:0. 
Становішча каманд: 
1.    Расія — 9 (3), 2.    Італія, Малдова — па 4 (3), 3.    Беларусь-2 — 0 (3).
12 студзеня адбудзецца перанесены матч Літва—Бельгія, 13 студзеня — стыкавыя паядынкі за 1-е, 3-е, 5-е і 7-е месцы.
БелаПАН




2008-01-12
Стары Новы год адзначаюць каля 65% жыхароў Беларусі
Каля 65% жыхароў Беларусі падтрымліваюць традыцыю адзначаць у ноч з 13 на 14 студзеня стары Новы год. Пра гэта паведамілі ў НДІ праблем культуры міністэрства культуры Беларусі. Там распавялі, што ў народзе вераць, што ў ноч з 13 на 14 студзеня больш дакладна збываюцца варожбы. У гэтую ноч дзяўчаты варажылі аб замужжы і будучым жыцці. 
Па словах культуролагаў, Стары Новы год яшчэ з савецкіх часоў для большасці насельніцтва з'яўляецца заключным акордам калядных святаў, распачатых 25 снежня. 
У гэты час, як правіла, выкідваюць ёлкі, якія былі ўпрыгожаныя да 25 снежня, на вуліцах пачынаюць прыбіраць святочную ілюмінацыю, а праваахоўныя службы пераходзяць на звычайны рэжым нясення службы. 
Дарэчы, ні Новы год, ні Стары новы год у Беларусі не адзначаюць каля 2% насельніцтва, сярод якіх некаторыя мусульмане, артадаксальныя юдэі, паслядоўнікі ўсходніх культаў.“Інтэрфакс”








2008-01-13
Не стала журналіста Юрыя Шырокага, яму было толькі 36 гадоў
Памёр Юрый Шырокі, намеснік дырэктара інфармацыйнай кампаніі БелаПАН. Яшчэ нядаўна ён на сайце “Беларускіх навінаў” даваў парады, як трэба сустракаць Новы год, які быў яго любімым святам. І вось яго не стала. Раптоўна... На рыбалцы, якую ён так палюбіў апошнім часам, яму стала кепска. Юрыю было толькі 36 гадоў. Дзесяць з іх ён аддаў кампаніі БелаПАН. Еўрарадыё выказвае шчырыя спачуванні сям’і Юрыя Шырокага і яго калегам.




2008-01-13
АГП лічыць беспадстаўнымі патрабаванні Мінюста
Беспадстаўнымі лічыць патрабаванні Мінюста Аб’яднаная грамадзянская партыя. Пра гэта заявіў сябра Палітрады АГП Сяргей Альфер.  Нагадаем, 12 студзеня Мінюст у тэрміновым парадку запатрабаваў ад АГП,
Партыі камуністаў Беларускай і Партыі БНФ тлумачэнняў наконт удзелу ў
акцыі прадпрымальнікаў, якая адбылася 10 студзеня ў Мінску. Сярод яе
ўдзельнікаў былі заўважаныя лідэры згаданых партый.
Чыноўнікі
патрабуюць на працягу трох дзён паведаміць, ці былі яны ўпаўнаважаныя
на ўдзел у мерапрыемстве. Паводле словаў Альфера, АГП не прымала
арганізаванага рашэння пра ўдзел у акцыі пратэсту прадпрымальнікаў.
“Але палітык мусіць быць з народам альбо з той яго часткай, якая
актыўна пратэстуе”, зазначыў Альфер, маючы на ўвазе старшыню партыіАнатоля Лябедзьку, арыштаванага на 15 сутак пасля акцыі пратэсту. 
Намеснік старшыні АГП Яраслаў Раманчук лічыць, што запыт Мінюста можа стаць пачаткам фармальнай працэдуры ліквідацыі партыі. 
БелаПАН




2008-01-13
Затрыманага ў Віцебску прадпрымальніка міліцыя ўначы прывязе ў Мінск
Прадпрымальніка і актывіста аргкамітэта па стварэнні руха “За свабоду” Сяргея Парсюкевіча затрымалі ў нядзелю ў Віцебску. Яго даставілі ў Кастрычніцкі РАУС. Каб падтрымаць Парсюкевіча, неўзабаве каля будынка сабраліся некалькі
дзесяткаў чалавек – прадпрымальнікаў і дэмакратычных актывістаў. Яны
склалі калектыўную скаргу на дзеянні работнікаў міліцыі, бо лічаць
затрыманне прадпрымальніка незаконным. Людзі сабралі грошы, каб набыць
і перадаць затрыманаму ежу і лекі, бо Сяргей Парсюкевіч хварэе на
астму. 
Паводле начальніка РАУС Андрэя Пракаповіча, прадпрымальнік будзе ўначы
дастаўлены ў Маскоўскі райаддзел сталіцы. Яго вінавацяць ва ўдзеле ў
акцыі пратэсту прадпрымальнікаў 10 студзеня ў Мінску. 
У Чыгуначным РАУС
Віцебска 13 студзеня дапыталі намесніка старшыні рэспубліканскага
грамадскага аб’яднання “Перспектыва” Анатоля Шапавалава. Яго адпусцілі,
але Шапавалаў не выключае, што бліжэйшымі днямі могуць дапытаць і іншых
удзельнікаў прадпрымальніцкай акцыі з Віцебску.
Радыё Свабода




2008-01-13
Футбольныя зборныя Беларусі двойчы прайгралі расіянам
Юнацкая зборная Беларусі з лікам 0:2 прайграла расіянам у фінале міжнароднага турніра ў Мінску. Такім чынам галоўныя прызы Беларускай федэрацыі футбола і Мінскага гарвыканкаму паедуць у Маскву.  Не здолела выйграць у расіян і юніёрская зборная Беларусі. У
Санкт-Пецярбурзе ў фінале міжнароднага турніра памяці першага
віцэ-прэзідэнта ФІФА Валянціна Гранаткіна беларусы прапусцілі тры мяча
і ніводнага не забілі.   
Прессбол




2008-01-13
Лявон Баршчэўскі: Разлічваць на папулярнасць Мілінкевіча нельга
Кадравыя перастаноўкі адбыліся на абноўленым сойме Партыі БНФ, які прайшоў у Мінску.  Месца адказнага сакратара ўправы заняў юрыст Уладзімір Лабковіч,
сакратаром па арганізацыйных пытаннях прызначана Валянціна Свяцкая,
рэгіянальныя пытанні даручылі кіраўніку Гродзенскай абласной партыйнай
арганізацыі Сяргею Мальчыку. 
У сваім выступе на сойме старшыня Партыі БНФ Лявон Баршчэўскі закрануў
пытанне супрацы з рухам “За свабоду”. Паводле яго меркавання,
“Мілінкевіч з часам будзе толькі губляць, а таму разлічваць на яго
папулярнасць нельга”. 
Сойм прыняў заяву ў справе мітынга прадпрымальнікаў 10 студзеня, у якой выказаўся ў іх падтрымку. 

БелаПАН




2008-01-13
Беларусь лідзіруе па ступені абясцэньвання нацыянальнай валюты да долара
Беларусь застаецца лідарам сярод краін былога СССР па ступені абясцэньвання нацыянальнай валюты да амерыканскага долара. Пра гэта сведчыць праведзены інфармацыйным агенцтвам БелаПАН аналіз афіцыйных валютных курсаў на 1 студзеня 2008 года да долара без уліку грашовых рэформаў і простай дэнамінацыі нацыянальных грашовых адзінак. Афіцыйны курс долара на пачатак 2008 года ў Беларусі склаў 21500000
рублёў (без уліку дэнамінацыі 1994 і 2000 гадоў). 
На другім месцы
Туркменістан – 3125000, на трэцім – Грузія – 1591600. Україна займае ў
гэтым рэйтынгу пятае месца, Расія – дзесятае. А завяршаюць спіс краіны
Балтыі – Літва, Латвія і Эстонія. 
Такім чынам, беларуская валюта
абясцэнілася ў адносінах да амерыканскага долара амаль у 7 разоў больш,
чым валюта Туркменістана і ў 222 тысячы разоў больш, чым валюта Латвіі.




2008-01-13
Скампраметаваны прэзідэнт Інтэрпола падаў у адстаўку
У адстаўку падаў прэзідэнт Інтэрпола Джэкі Селебі, які адначасова ачольвае паліцыю Паўднёва-Афрыканскай рэспублікі.  Ён абвінавачваецца ў карупцыі і сувязях з арганізаванай злачыннасцю.
Заяву аб адстаўцы Селебі напісаў сёння. У ёй адзначаецца, што рашэнне
пра сыход з пасады прэзідэнта прымалася ў інтарэсах арганізацыі,
інфармуе РИА “Новости”.




2008-01-13
У Нальчыку партызаны зладзілі засаду на кіраўніка ФСБ Расіі Патрушава
Засаду на кіраўніка ФСБ Расіі Мікалая Патрушава зладзілі партызаны так званага “Кабардзіна-Балкарскага Сектара Каўказскага Фронту”, паведамляе “Эхо Москвы” са спасылкай на сайт каўказскіх маджахедаў. 
 Нібыта, па звестках контрвыведкі партызанаў, Патрушаў у гэтыя дні тайна
знаходзіўся ў Назрані і кіраваў “антытэрарыстычнымі вучэннямі”. На
адным з маршрутаў яго магчымага перасоўвання па горадзе аўтамабіль
Патрушава чакала ўзброеная група. 
Аднак у расстралянай машыне не было
кіраўніка ФСБ, там загінуў кіраўнік Упраўлення па барацьбе з
арганізаванай злачыннасцю Кабардзіна-Балкарскай рэспублікі палкоўнік
Анатоль Кяраў.




2008-01-13
У Мінску ўсклалі кветкі на месца гібелі Міхаэлса
Ускладанне кветак адбылося ў нядзелю на месцы гібелі ў Мінску выдатнага акцёра, рэжысёра і габрэйскага грамадскага дзеяча Саламона Міхаэлса. Ён быў забіты 13 студзеня 1948 года на лецішчы міністра МГБ БССР
Цанавы, а цела яго кінулі на рагу мінскіх вуліц Ульянаўская і
Беларуская. Загад на забойства Міхаэлса аддаў асабіста Сталін, які
запланаваў пачатак масштабнай антысеміцкай кампаніі. 
У цырымоніі ўшанавання памяці Саламона Міхаэлса ў Мінску ўдзельнічалі
прадстаўнікі Саюза беларускіх габрэйскіх грамадскіх аб’яднанняў і
абшчынаў, а таксама мемарыяльнай секцыі Беларускага дабраахвотнага
таварыства аховы помнікаў гісторыі і культуры. 
Як паведамляе БелаПАН,
цяпер рыхтуецца запыт у органы ўлады Беларусі ў справе невыканання
пастановы Саўміна ад 1998 года ў справе ўшанавання памяці народнага
артыста СССР.
Пра Міхаэлса сёння згадалі і ў Маскве, дзе распачаўся, прысвечаны яму міжнародны фестываль мастацтваў.




2008-01-13
Беларускія гандбалісты прайгралі абодва спарынгі польскай зборнай
Няўдала правяла спарынгі са зборнай Польшчы гандбольная нацыянальная каманда Беларусі.  У другой гульні супраць віцэ-чэмпіёнаў свету, якая праходзіла ў
Гданьску, беларусы прайгралі з лікам 27:35. Нагадаем, напярэдадні нашая
зборная саступіла гаспадарам пляцоўкі ў Эльблонгу з лікам 31:34.
Прессбол




2008-01-13
Каля 65% жыхароў Беларусі адзначаць стары Новы год
Стары Новы год будзе адзначацца у ноч з 13 на 14 студзеня. Паводле звестак НДІ праблем культуры Міністэрства культуры Беларусі, у нашай краіне гэтую традыцыю падтрымліваюць каля 65% жыхароў. Нагадаем, што свята атрымала сваю назву з-за пераходу ў 1918 годзе на так званы “новы стыль”, калі ў былой Расійскай імперыі быў уведзены грыгарыянскі каляндар. Розніца паміж старым і новым стылямі склала 13 дзён. Гэтае неафіцыйнае свята адзначаюць ва Украіне, Расіі, Казахстане, Македоніі, Сербіі, Чарнагорыі і нават у некаторых раёнах Швейцарыі. 
Беларусы вераць, што ў ноч з 13 на 14 студзеня больш дакладна збываюцца варожбы. У гэтую ноч дзяўчаты варажылі аб замужжы і будучым жыцці. Па словах культуролагаў, Стары Новы год яшчэ з савецкіх часоў для большасці насельніцтва з'яўляецца заключным акордам калядных святаў, распачатых 25 снежня. 
У гэты час, як правіла, выкідваюць ёлкі, якія былі ўпрыгожаныя да 25 снежня, на вуліцах пачынаюць прыбіраць святочную ілюмінацыю, а праваахоўныя службы пераходзяць на звычайны рэжым нясення службы. 




2008-01-13
“Карпаты” патрабуюць за беларускага футбаліста Ковеля 3 мільёны долараў
3 мільёны долараў патрабуюць за трансфер беларускага футбаліста Леаніда Ковеля львоўскія “Карпаты”. Нагадаем, у Ковеля 31 снежня скончыўся тэрмін арэнды ва ўкраінскай
камандзе, а новае пагадненне ён падпісваць адмовіўся. Беларус вырашыў
працягнуць сваю кар’еру ў расійскім клубе “Сатурн”. 
Аднак “Карпаты”
заяўляюць, што маюць правы на Ковеля і гатовыя яго прадаць, паведамляе
сайт championat.ru.




2008-01-13
Апазіцыянер Касьянаў сабраў два мільёны подпісаў у сваю падтрымку
Два мільёны подпісаў сабраў у сваю падтрымку былы прэм’ер-міністр Расіі Міхаіл Касьянаў, які цяпер спадзяецца зарэгістравацца ў якасці кандыдата ў прэзідэнты гэтай краіны, паведамляе “Эхо Москвы”.  Як вядома, Касьянаў з’яўляецца лідэрам апазіцыйнага Расійскага
народна-дэмакратычнага саюза. На сённяшні дзень Цэнтрвыбаркам Расіі
зарэгістраваў двух кандыдатаў у прэзідэнты: лідэра кампартыі Генадзя
Зюганава і кіраўніка ліберал-дэмакратаў Уладзіміра Жырыноўскага.
Нагадаем, ад партыі ўлады на выбары, якія мусяць адбыцца 2 сакавіка,
ідзе першы віцэ-прэм’ер Дзмітрый Мядзведзеў.




2008-01-13
Гомельскага таксіста будуць судзіць за падараваныя на вяселлі грошы
Да сямі мільёнаў рублёў штрафу можа быць накладзена на гомельскага таксіста Канстанціна Жукоўскага. Падаткавікі лічаць, што ён парушыў прэзідэнцкі дэкрэт, бо своечасова не паведаміў пра атрыманую з Украіны “замежную бязвыплатную дапамогу”.  На вяселлі Жукоўскага ў 2005 годзе ўкраінскія сваякі яго жонкі падаравалі 2 тысячы долараў. Самае нечаканае ў гэтай гісторыі – пра грошы іх уладальнік паведаміў у падаткавую інспекцыю сам. 
Нядаўна падаткавікі зацікавіліся, адкуль у Канстанціна Жукоўскага з’явіліся грошы на набыццё машыны, дома, аплату камунальных і запатрабавалі, каб ён запоўніў дэкларацыю аб прыбытках за апошнія 7 гадоў. Па парадзе знаёмага юрыста ён і паведаміў у пісьмовай форме пра падарунак, не ведаючы пра існаванне дэкрэта.
Цяпер Жукоўскі ў роспачы. Вось што ён сказаў у інтэрв’ю Еўрарадыё:
“Вельмі жахліва. Усё, што мне падаравалі, канфіскоўваецца. І штраф ад 50 да 200 базавых. Гэта вельмі вялікі штраф, не ведаю нават, што рабіць. Давядзецца збіраць грошы…”.
Адзначым, што Канстанцін Жукоўскі вядомы сваёй грамадскай дзейнасцю, бярэ ўдзел у аргкамітэце па стварэнні партыі “Беларуская хрысціянская дэмакратыя”. Летась удзельнічаў у збіранні звестак пра знойдзенае пад Гомелем масавае пахаванне ахвяраў НКВД.




2008-01-13
У Бруселі з’явіліся веларыкшы, якія працуюць бясплатна
Веларыкшы з’явіліся ў Бруселі. З Новага года яны працуюць на адным з галоўных праспектаў – Ліузе.  “Брыгада” складаецца з шасці аматараў веласіпеднага спорту, якія
працуюць бясплатна і катаюць усіх жадаючых. 
Маршрут веларыкш праходзіць
праз ажыўленыя брусэльскія вуліцы, таму веласіпедныя каляскі
абсталяваныя люстэркамі задняга і бакавога віду, а таксама клаксонамі і
мігалкамі. Пасля завяршэння “рэйсу” кожны рыкша мусіць адпачыць як
мінімум 20 хвілін, паведамляе РИА “Новости”.




2008-01-13
20-метровага зубра на мяжы Баранавіцкага раёна абароняць з дапамогай брані
Усяго тыдзень праіснавала асвятленне 20-метровага зубра – знака-сімвала Брэсцкай вобласці, размешчанага каля алімпійскай трасы на ўездзе ў Баранавіцкі раён.  Нехта рэгулярна і апантана разбівае асвятленне вакол металёвага волата,
калісьці зробленага ў Пінску. Супрацоўнікі электрасетак збіраюцца
змагацца з хуліганамі з дапамогай браніраванага ліста, які замацуюць
каля зубра. 

Алесь Літоўчык, Еўрарадыё, Баранавічы




2008-01-13
Браты Касціцыны выратавалі “Манрэаль” ад “сухой” паразы
Браты Андрэй і Сяргей Касціцыны арганізавалі гол прэстыжу “Манрэаля”, які ў гасцях саступіў “Рэйнджэрс” – 1:4 у чарговым матчы чэмпіянату НХЛ.  На 48-й хвіліне Андрэй Касціцын аддаў галявую перадачу брату Сяргею. На той час “Манрэаль” ужо прапусціў чатыры шайбы.

Прессбол  




2008-01-13
Маладыя беларусы скралі ў расійскай сталіцы трактар “Беларусь”
Трактар “Беларусь” скралі ў Маскве трое беларусаў, якія працавалі на будоўлі. Яны меркавалі яго прадаць, лічаць праваахоўнікі.  Трактар знік з будоўлі на паўночным-захадзе расійскай сталіцы ў
пятніцу. Учора ён знайшоўся. Міліцыянты спынілі трактар на Таманскай
вуліцы Масквы. Трое хлопцаў, якія ў ім ехалі, не мелі дакументаў на
транспартны сродак. Самі яны аказаліся беларусамі. 
МУС Беларусі
паведаміў, што двое з іх на радзіме раней былі асуджаны за крадзёж
аўтамабіляў. Распачатая крымінальная справа, паведамляе радыёстанцыя“Сіці-FM”.




2008-01-13
У Маскве згадваюць 60-я ўгодкі забойства ў Мінску акцёра Саламона Міхаэлса
Сёмы міжнародны фестываль мастацтваў імя Саламона Міхаэлса адкрыўся ў расійскай сталіцы. Сёлета ён прысвечаны 60-м угодкам з дня забойства выдатнага акцёра, рэжысёра і габрэйскага грамадскага дзеяча, інфармуе РИА “Новости”.  Стваральніка Дзяржаўнага Габрэйскага тэатра і старшыню Габрэйскага
антыфашыстоўскага камітэта забілі супрацоўнікі дзяржбяспекі БССР на
загад з Масквы. Цела Міхаэлса знайшлі на адной з мінскіх вуліц раніцай
13 студзеня 1948 года. З гэтага забойства ў СССР пачалася антысеміцкая
кампанія, ініцыяваная асабіста Сталіным. 
У нядзелю на магіле Міхаэлса на Данскіх могілках адбудзецца ўскладанне вянкоў.




2008-01-13
Мінчука пакаралі за спробу даць хабар на іспыце супрацоўніку ДАІ
Два гады пазбаўлення волі ўмоўна – такі прысуд вынесены ў адносінах мінчука, які хацеў атрымаць правы кіроўца з дапамогай хабару.   На іспыце ён прапанаваў супрацоўніку ДАІ 100 долараў, а той не толькі
не ўзяў, але і заявіў у адпаведныя органы, паведамляе тэлеканал СТВ.




2008-01-13
Аляксандра Глеба папярэдзілі, учора “Манчэстар Юнайтэд” дагнаў “Арсенал”
Лонданскі “Арсенал”, які быў адзінаасобным лідарам англійскай Прэм’ер-лігі, пасля 22-га тура страціў першы радок у турнірнай табліцы. “Кананіры” на сваім полі згулялі ўнічыю з адным з аўтсайдэраў
“Бірмінгемам” – 1:1. Аляксандр Глеб правёў увесь матч і на 55-й хвіліне
“зарабіў” папярэджанне. 
Галоўныя сапернікі “Арсенала” атрымалі
перамогі. “Манчэстар Юнайтэд” разграміў “Ньюкасл” з лікам 6:0, а
“Чэлсі” выйграў у “Тотэнхэма” – 2:0. 
Цяпер у “Манчэстар Юнайтэд” і “Арсенала” па 51 ачку, але ў “МЮ” больш
перамогаў і лепшая розніца забітых і прапушчаных мячоў. 47 ачкоў мае
“Чэлсі”, што працягвае гонку за лідэрамі і спадзяецца паўдзельнічаць у
змаганні за чэмпіёнства.




2008-01-13
Беларускія навукоўцы спадзяюцца добра зарабіць на продажы лазера
На продажы лазера спадзяюцца сёлета добра зарабіць беларускія навукоўцы. Беларускімі лазернымі распрацоўкамі пасля Японіі, Кітая і Арабскіх Эміратаў зацікавіліся В’етнам, Індыя і Сербія.  Італію, Францыю і Нямеччыну цікавіць устаноўка, якая даследуе
высока-тэхналагічны матэрыял і дэталі, і дае гарантыі бяспекі і
надзейнасці працы прамысловага абсталявання. Таксама з дапамогай
беларускага лазера эфектыўна змагаюцца з дзіцячымі захворваннямі,
праводзяць складаныя аперацыі.  
Сёлета беларускія лазершчыкі атрымалі прэстыжную замову па распрацоўцы
адзінага базавага лазера для Еўропы. Гэты апарат будзе праводзіць
маніторынг навакольнага асяроддзя, паведамляе тэлеканал ОНТ.




2008-01-13
У Львове праходзіць міжнародны фестываль пончыкаў
Міжнародны фестываль пончыкаў праходзіць сёння ў Львове. Жыхары гэтага заходнеўкраінскага горада і яго госці змогуць паспрабаваць пончыкі, прыгатаваныя па рэцэптах розных народаў свету.
 У рамках фестывалю, на галоўнай плошчы Львова адбудзецца чэмпіянат па
з’яданню пончыкаў, кірмаш-продаж і канцэрт фальклёрных калектываў. А на
дабрачынным абедзе пачастуюць баршчом з усё тымі ж пончыкамі. 
Львоўскія
ўлады плануюць зрабіць фестываль традыцыйным.  
РИА “Новости”




2008-01-13
У гомельскага журналіста КДБ забраў відэакамеру
Жорсткі дыск камп’ютара і відэакамеру забралі супрацоўнікі КДБ у гомельскага журналіста Сяргея Падсасоннага.  12 студзеня яны правялі ператрус у яго кватэры. Падставай для гэтага
было названае магчымае дачыненне журналіста да дзейнасці “Маладога
фронту”. 
Былі затрыманыя і двое сяброў Падсасоннага, якіх ён паклікаў на
дапамогу. Антона Бандарэнку схапілі супрацоўнікі КДБ, а Дзмітрыя Лысага
затрымалі аж пяць міліцыянтаў. Апошняга адпусцілі з пастарунка праз
гадзіну, пасля таго, як склалі адміністрацыйны пратакол “за супраціў
супрацоўнікам міліцыі”. Бандарэнка ўчора знаходзіўся ў абласным
упраўленні КДБ.

БелаПАН




2008-01-13
Міхаіл Саакашвілі афіцыйна стаў пераможцам прэзідэнцкіх выбараў
Пастанову па выніках прэзідэнцкіх выбараў 5 студзеня прыняла сёння Цэнтральная выбарчая камісія Грузіі. Паводле яе перамогу атрымаў Міхаіл Саакашвілі.  Выніковы дакумент падпісалі 7 сябраў ЦВК, а 6 прадстаўнікоў апазіцыйных
партый адмовіліся яго падпісваць, яны заявілі, што вынікі выбараў
фальсіфікаваныя. 
Канчатковыя дадзеныя ЦВК Грузіі сведчаць, што Саакашвілі набраў 53,4%
галасоў выбаршчыкаў, а яго галоўны канкурэнт, кандыдат ад аб’яднанай
апазіцыі Леван Гачэчыладзэ – 25,6% галасоў. 
Інтэрфакс




2008-01-13
У Беларусі зніклі некалькі збораў у мясцовыя бюджэты
Тры зборы ў мясцовыя бюджэты адмененыя ў Беларусі. Гэта зроблена з мэтай змяншэння падаткавага цяжару на прадпрыемствы розных формаў уласнасці, паведамляе тэлеканал ОНТ.  У прыватнасці, адменены збор за права гандлю, які раней прадпрыемствы
плацілі штомесяц. Ён складаў ад 15 тысяч да 1,5 млн рублёў. Таксама
зніклі зборы на будаўніцтва і вонкавую рэкламу на замежных мовах. У
выніку прыбытак у абласныя бюджэты значна скароціцца.
Паведамляецца,
што гэтыя страты абласцям будуць кампенсаваныя з рэспубліканскага
бюджэту.




2008-01-13
Еўрапарламент можа падтрымаць адмену візаў для ўкраінцаў
Адмену візаў для ўкраінцаў можа падтрымаць Еўрапарламент. Пра гэта заявіў яго віцэ-прэзідэнт Марэк Сівец.  “У Кіеве ўзнікла прапанова візавых палёгкаў, і нават адмены візаў. Такі
крок можа быць падтрыманы, аднак патрабуе ўліку ўсіх “за” і “супраць”,
- адзначыў еўрадэпутат. 
Пры гэтым ён падкрэсліў, што на візавыя пытанні
ва Украіне ўплывае таксама праблема неўрэгуляваных межаў ў Расіяй.
УНІАН




2008-01-13
У Літве адзначаюць 17-я ўгодкі штурму савецкім спецназам віленскай тэлевежы
17-я ўгодкі штурму савецкім спецназам віленскай тэлевежы адзначаюцца сёння ў Літве.  Нагадаем, у ноч на 13 студзеня 1991 года савецкія аддзелы пры падтрымцы
танкаў і бронемашын захапілі літоўскае тэлебачанне і радыё, якія
абаранялі дзесяткі тысяч жыхароў краіны, а сярод іх і група беларусаў.
У выніку 14 чалавек загінулі, сотні людзей пацярпелі. 
З нагоды Дня абаронцаў свабоды прайдуць урачыстае пасяджэнне парламента, набажэнствы.   

Газета.ру








2008-01-14
Новым начальнікам мінскай ДАІ прызначаны Дзмітрый Карзюк
Новым начальнікам упраўлення ДАІ ГУУС Мінгарвыканкама загадам Міністэрства ўнутраных спраў прызначаны падпалкоўнік міліцыі Дзмітрый Карзюк. Дагэтуль ён працаваў начальнікам аддзела ДАІ Партызанскага РУУС Мінска.
БелаПАН




2008-01-14
За зламаную ў тралейбусе руку мінчанцы заплацілі 3 тысячы долараў
Здарэнне адбылося на тралейбусным маршруце №17. Жанчыне, якая пасля працы вярталася дадому, заціснула дзвярыма руку.
 Лекары паставілі дыягназ — закрыты пералом. Каб атрымаць абяцаную кампенсацыю, пацярпелай спатрэбілася амаль чатыры месяцы, піша “Комсомольская правда в Беларуси”. 
Страхавая кампанія, нягледзячы на заключэнні экспертаў, адмовілася выплачваць грошы, таму што жанчына не выклікала на месца здарэння “хуткую” і ДАІ. Пасля адмовы страхавой кампаніі, пацярпелая звярнулася ў Міністэрства фінансаў. У выніку, жанчына атрымала кампенсацыю — 5,5 мільёнаў рублёў і 800 тысяч пені.




2008-01-14
У чацвер адбудзецца вяселле французскага прэзідэнта і топ-мадэлі
Вяселле прэзідэнта Францыі Нікаля Сарказі і былой італьянскай мадэлі Карлы Бруні прызначана на бліжэйшы чацвер.
 Цырымонія адбудзецца ў Елісейскім палацы ў Парыжы. Пра гэта са спасылкай на французскае выданне "Эст репюблікэн" паведамляе “Інтэрфакс”. Газета спасылаецца на "крыніцу, якае будзе прысутнічаць на цырымоніі". 
Прэс-сакратар Елісейскага палаца Давід Марцінон і кіраўнік прэс-службы канцылярыі французскага прэзідэнта Франк Луврые адмовіліся даваць якія-небудзь каментары на гэты конт.




2008-01-14
Зборная Беларусі па футболе не можа распісаць адборачныя матчы з-за Украіны
Сёння ў Заграбе адбыўся першы раунд перамоў паміж футбольнымі зборнымі шостай групы адборачнага турніру да чэмпіянату свету 2010 года. Прадстаўнікі каманд, у тым ліку і зборнай Беларусі, павінны былі распісаць каляндар усіх гульняў гэтай групы. У той час, як Англія, Казахстан, Андора, Харватыя і Беларусь былі гатовыя падпісацца пад канчатковым варыянтам, украінцаў ён не задаволіў. 
Калі сёння да вечара дамовіцца не атрымаецца, то рашэнне аб размеркаванні матчаў у групе будзе прымаць ФІФА шляхам лёсавання.www.vecernji.hr




2008-01-14
У 10-11 класы будуць паступаць як у ВНУ?
У краіне не хапае рабочых кадраў і зашмат спецыялістаў з вышэйшай адукацыяй, заявіў днямі міністр адукацыі Аляксандр Радзькоў. Таму, па яго словах, трэба абмежаваць колькасць вучняў у 10-11 класах і накіроўваць горшых з іх у вучылішчы або працаўладкоўваць. Дапамагчы пры гэтым могуць экзамены. Гаворыць кіраўнік камісіі па адукацыі Палаты прадстаўнікоў Уладзімір Здановіч:
“Ужо нават існуе сістэма адбору. Напрыклад, дзіця заканчвае пачатковую школу. У гімназію, у пяты клас, ты ўжо мусіш здаваць экзамены”. 
Міністэрства ўжо арыентуе кіраўніцтвы школаў на галоўную задачу - уладкаванасць дзяцей пасля школы. Каб спраўдзіць інфармацыю, Еўрарадыё патэлефанавала дырэктару адной са школаў. Той пацвердзіў, што яшчэ да Новага года дырэктараў усіх школаў ды вучылішчаў горада збіралі ў аддзеле адукацыі райвыканкаму.
У гэтай школе сёлета няма 10-га базавага класа. Таму, відаць, да гэтага часу вучні павінны выбраць прафесію. Альбо яны ідуць у профільны 11-ы клас, альбо паступаюць у вучылішча. Міністр адукацыі нават не выключае прымянення «адміністрацыйнага рэсурсу з мэтай абмежавання колькасці вучняў, якія пасля базавых 10 класаў будуць працягваць навучанне ў 11 х і 12 х класах».
Кіраўнік камісіі па адукацыі Палаты прадстаўнікоў Уладзімір Здановіч не згодны з такім метадам вырашэння праблемы. Маўляў, навуку за плячыма не носяць.
Уладзімір Здановіч: “Асабіста мая думка такая, што не трэба абмяжоўваць людзей у іх памкненнях атрымаць адукацыю больш высокага ўзроўню. Трэба проста больш дакладна інфармаваць насельніцтва Беларусі аб тым, што жыццё мяняецца. І паступова чалавек, які раней выконваў функцыі рабочага за нейкім прымітыўным станком, ужо тая ж спецыяльнасць патрабуе адукацыі больш высокага ўзроўню”. 
Аднак намесніца міністра адукацыі Таццяна Кавалёва запэўніла Еўрарадыё, што ніякіх загадаў кіраўніцтвам школаў міністэрства не давала. І размова пра адміністрацыйны рэсурс была больш для разагрэву аўдыторыі. Маўляў, ніхто не будзе абмяжоўваць вучняў у іх выбары. Але размовы наконт таго, што важныя не толькі юрысты ды эканамісты, а й цырульнікі ды сантэхнікі, правесці варта.
Таццяна Кавалёва: “Перад намі, работнікамі адукацыі, пастаўлена задача. З аднаго боку, давесці да ўзроўню моладзі запыты дзяржавы, наймальніка, працадаўцы з пункту гледжання перспектываў атрымання працоўнага месца, заробку і г.д. А з іншага боку, дапамагчы маладому чалавеку вызначыць узровень сваіх схільнасцяў, здольнасцяў, стварыць умовы для развіцця здольнасцяў з улікам выбранай прафесійнай мэты”. 
Таццяна Кавалёва таксама паведаміла Еўрарадыё, што сёння ў Беларусі зашмат гуманітарыяў з вышэйшай адукацыяй, юрыстаў, эканамістаў. Уладзімір жа Здановіч глядзіць на гэтую праблему інакш. Дакладней праблема ў іншым – у якасці адукацыі:
Уладзімір Здановіч: “У нас выпускаецца вельмі шмат людзей, якія маюць дакумент аб вышэйшай адукацыі, а спецыялістаў не хапае. Гэта праблема якасці адукацыі”. 
З усёй гэтай сітуацыі вынікае яшчэ адзін аспект: калі абмежаваць колькасць навучэнцаў у 11-12 класах ды ВНУ, моладзь, верагодна, будзе шукаць адукацыю за мяжой.
Фота http://olgakir.photosight.ru/




2008-01-14
Сурагатная маці Таццяна атрымае грошы з моманту цяжарнасці
А дзіця перадасць генетычным бацькам у першы дзень выпіскі з раддома 24-гадовая Таццяна з Маладзечна прыйшла ў юрыдычную фірму па сваіх справах, а ёй прапанавалі… стаць сурагатнай маці. Два месяцы таму Еўрарадыё расказвала, як маладая жанчына рыхтуецца да апладнення. Зараз мы вырашылі высветліць, што змянілася за гэты час. Таццяна паспела ўжо зволіцца з працы, і два тыдні таму ёй зрабілі ЭКО. Пра тое, што яна вырашыла стаць сурагатнай маці, ведаюць толькі блізкія людзі.
Таццяна: Канешне, ведаюць мае бацькі, блізкія сяброўкі і блізкія людзі, якія мяне зразумелі, а астатнім, я лічу, не трэба нічога ведаць. Еўрарадыё: Калі вы станеце цяжарнай, то на 4-5-м месяцы ўжо не зможаце гэтага схаваць. Ужо прыдумалі гісторыю, якую прыйдзецца расказваць навакольным?Таццяна:  Генетычныя бацькі будуць мне здымаць кватэру ў Мінску. Я не буду жыць у сябе дома, і ніхто бачыць мяне не будзе.
Як толькі стане вядома, што ЭКО прайшло ўдала, Таццяна разам са сваім уласным сынам пераедуць у мінскую кватэру (генетычныя бацькі жывуць у сталіцы). На дзевяць месяцаў дзіця ўладкуюць у дзіцячы садок. Такое выйсце жанчыне прапанавалі генетычныя бацькі.
Таццяна: Па-першае, ім будзе так зручна, бо будзе блізка. Па-другое, і лекары, і паліклініка побач, мне гэта таксама зручна.
Зараз генетычныя бацькі наведваюць Таццяну 1-2 разы на тыдзень. Пакуль штомесячную дапамогу (фіксаваная стаўка 300 долараў) ёй не выплочваюць, па дамове яна пачне атрымліваць грошы толькі пасля таго, як стане цяжарнай. Зараз усе вітаміны і лекі аплочваюць генетычныя бацькі. У штомесячную дапамогу не будзе ўваходзіць арэнда сталічнай кватэры. Еўрарадыё запыталася ў Таццяны, ці не хоча яна змяніць хоць адзін пункт у дамове.
Таццяна: Ведаеце, калі мы складалі дамову, мы адразу ж прадугледжвалі ўмовы, якія б хацела бачыць я ў гэтым кантракце, і ўмовы генетычных бацькоў, таму мы прыйшлі да кампрамісу.
На пытанне Еўрарадыё, колькі гадоў людзям, якія пажадалі скарыстацца такой паслугай, Таццяна не можа адказаць: яна падпісала дамову, што не будзе даваць пра іх ніякай інфармацыі. Па яе словах, нягледзячы на ўсе дамовы паміж двума бакамі ўсё ж такі іх звязваюць даверлівыя і сяброўскія адносіны.
Таццяна: Мы маем зносіны як добрыя знаёмыя, і я лічу, што так і павінна быць. Калі паміж намі не будзе такіх адносін проста чалавечных, тады б, мабыць, нічога і не атрымалася.
Пакуль бацькі і Таццяна думаюць толькі пра ўдалае ЭКО. Калі раней жанчына гаварыла, што будзе падтрымліваць адносіны з бацькамі пасля нараджэння дзіцяці, то сёння кажа, што не ведае, як складзецца яе жыццё пасля нараджэння дзіцяці. Дакладна вядома: пасля родаў яна атрымае яшчэ 10 тысяч долараў.
Спачатку ганарар павінен быў скласці 15 тысяч долараў, але пасля сышліся на 10. Фірма “ Суркансалт” з Маладзечна адзіная ў краіне, якая займаецца пошукам сурагатных маці. Усе жанчыны зараз ці рыхтуюцца да апладнення, ці ўжо цяжарныя. Тых, хто нарадзіў, пакуль няма. Дырэктар фірмы Аксана Вайцяховіч расказала Еўрарадыё: ”Як правіла, генетычныя бацькі звяртаюць увагу на стан здароўя жанчыны” , а не на яе выгляд. У фірму звяртаюцца і генетычныя бацькі з блізкага замежжа, але яны працуюць толькі з беларусамі. 
Прэтэндаваць на дзіця сурагатная маці не мае права паводле закону, і пры заключэнні дамовы абавязкова агаворваецца, як будзе перадавацца дзіця.Аксана Вайцяховіч: Гэта абазначана ў самой дамове. Калі па выпісцы з радзільнага дома, значыць, па выдачы даведкі з раддома. У той жа дзень, калі і выдадзена даведка.
За 2007 год кожная жанчына, якая звярнулася ў “Суркансалт”, змагла стаць сурагатнай маці. Усе яны вытрымалі медыцынскі агляд. У фірме ёсць нават псіхолаг, да якога могуць звярнуцца сурагатныя маці. Па словах Аксаны Вайцяховіч, яго паслугамі карыстаюцца няшмат, бо кожная ведае, на што ідзе. 




2008-01-14
За мінулы год у Беларусі выяўлена 990 ВІЧ-інфікаваных
На працягу 2007 года ў Беларусі выяўлена 990 ВІЧ-інфікаваных. Гэта амаль на 260 чалавек больш, чым пазалетась. Паводле інфармацыі Рэспубліканскага цэнтра гігіены, эпідэміялогіі і грамадскага здароўя, на 1 студзеня 2008 года ў краіне зарэгістравана 8.737 выпадкаў ВІЧ-інфекцыі. 
На першым месцы па гэтым паказчыку па-ранейшаму знаходзіцца Гомельская вобласць — 4.665, на другім месцы Мінск — 1.226, на трэцім — Мінская вобласць — 1.066. 
Пераважная колькасць ВІЧ-інфікаваных — гэта маладыя людзі ад 15 да 29 гадоў. У асноўным інфекцыя перадаецца пры ін'екцыі наркатычных рэчываў. 
Аднак у апошнія гады павялічылася колькасць людзей, інфікаванне якіх адбылося ў выніку сексуальных кантактаў. Летась палавым шляхам заразіліся 66,8% чалавек (661 выпадак). БелаПАН




2008-01-14
Чарговая справа па наркотыках “рассыпалася” ў судзе
Суд апраўдаў юнака з Мазыра, якога мясцовыя міліцыянты спрабавалі абвінаваціць у распаўсюдзе наркотыкаў. Але пакуль “ахоўнікамі парадку”, якія сфабрыкавалі супраць яго крымінальную справу, займаецца КДБ і пракуратура, хлопец вымушаны хавацца ў іншым горадзе. Кіраўнік гуртку брэйк-дансу Мазырскага тэатра Мікалай Герасімаў пайшоў у войска 19 ліпеня 2006 года. Служыць хлопца накіравалі ў “Печы” пад Барысавам. А праз тры тыдні яго маці Валянціна Герасімава даведалася, што яго абвінавачваюць у распаўсюдзе наркотыкаў. Праўда, спачатку капітан Казлоў з мясцовага РУУС спрабаваў абвінаваціць яго ва ўдзеле ў бойцы, якая, як расказала Еўрарадыё Валянціна Герасімава, адбылася ўжо пасля ад’езду Мікалая з Мазыра. 
Валянціна Герасімава: “Я запыталася, калі была бойка. Ён адказаў, што тыдзень таму. Дала яму фатаздымак, які сын даслаў з “Печаў”, і прапанавала паглядзець на сына. Ён аж здзівіўся: “Ён што, служыць у войску?”
Але ўжо на наступны дзень маці патэлефанаваў дазнаўца мазырскага РУУС маёр Цяплоў і паведаміў, што на сына заведзена крымінальная справа. Яго не толькі абвінавачваюць у распаўсюдзе наркотыкаў, але, нібыта, нават маюць два даказаныя эпізоды злачынства. Праз некалькі дзён Мікалая затрымалі і прывезлі ў Мазырскі КПЗ. Па словах маці, ужо на першым допыце абвінавачанага пракурор раённай пракуратуры Гуд пасварыўся з дазнаўцам Цяпловым і следчым Пінчуком. 
Валянціна Герасімава: “Сын стаў сведкам спрэчкі паміж Цяпловым і Пінчуком з пракурорам. Пракурор ім кажа: “Што вы гоніце мне адзін і той жа сцэнар? Вы што, хочаце перасаджаць усю моладзь?”
Доказамі віны Мікалая былі і нейкія аўдыёзапісы, і сведчанні “засакрэчаных” сведкаў, і шэраг іншых. Але адвакат Уладзімір Сярдзюк знайшоў шмат нестыковак у справе Мікалая Герасімава. Напрыклад, з экспертызай наркотыкаў, якімі нібыта гандляваў Мікалай.
Уладзімір Сярдзюк: “Экспертыза паказвае, што ў прадстаўленым у якасці доказу рэчыве няма наркотыкаў. Следчыя чамусьці не давяраюць мясцовай экспертызе і накіроўваюць рэчыва ў Мінск, дзе наркотыкі знаходзяць. Але вага рэчыва, калі яго адпраўлялі адсюль, рознілася ў бок павелічэння ад той вагі, якую атрымалі ў Мінску”.
Кур’ёз здарыўся, і калі на чарговым паседжанні суда маці абвінавачанага пазнала ў “засакрэчаным” сведку знаёмага свайго сына, былога турэмнага наглядчыка Сяргея Дзенісенку. Пасля чаго той прызнаўся, што абылгаў Мікалая. Стала вядома, што яго самога злавілі на гандлі наркотыкамі сярод зняволеных. Каб самому не патрапіць за краты, той пагадзіўся з умовай “здаць” сваіх падзельнікаў.
Валянціна Герасімава: “Што ён расказаў, што ў міліцыі яму сказалі, што калі не хоча, каб яго пасадзілі, ён павінен выконваць іх загады. І засакрэчаным сведкам хадзіць па судах”.
Па просьбе сына і парадзе адваката маці звярнулася па дапамогу ў мясцовы КДБ.
Валянціна Герасімава: “Яны заняліся паралельна гэтай справай і высветлілі, што той жа следчы Пінчук фальсіфікаваў дакументы. Распісваліся панятыя, якія там жа ў міліцыі працуюць прыбіральшчыцамі. Ім паказвалі, дзе распісацца, і яны распісваліся, нічога не ведаючы. Высветлілася, што яшчэ да Колевай справы шмат хлопцаў пасадзілі па такіх жа сфабрыкаваных справах”. 
Апроч таго, стала вядома, што ўсе прадстаўленыя суду аўдыёзапісы “носяць сведчанні мантажу і зменаў”. А яшчэ адзін чалавек, які нібыта набываў у Мікалая Герасімава наркотык, быў міліцэйскім “стукачом” і правакатарам. Нягледзячы на гэта, пракурор запатрабаваў 8 гадоў зняволення. 
Але ў выніку хлопца вызвалілі “за адсутнасцю складу злачынства”. Аднак міліцыянты, якія фабрыкавалі супраць яго справу, па-ранейшаму працуюць, і Валянціна Герасімава баіцца помсты з іх боку. Нават сына выправіла да сваякоў у іншы горад.
Валянціна Герасімава: “У нас ёсць боязь, і перад Новым годам я папрасіла яго з’ехаць, і ён паехаў да сваякоў”.
У адпаведнасці з заканадаўствам, пракуратура павінна вынесці сваё рашэнне паводле фактаў парушэння законаў супрацоўнікамі Мазырскага РАУС. Тым больш, што былы турэмны наглядчык напісаў заяву ў пракуратуру, дзе прызнаў, што па яго сведчаннях былі сфабрыкаваныя некалькі такіх жа спраў. Але адказная па сувязях са СМІ пракуратуры Гомельскай вобласці Надзея Самусева паведаміла Еўрарадыё, што нічога на гэты конт не ведае, а апраўдальны прысуд яшчэ не пацверджанне таго, што справа была сфабрыкаваная.
Надзея Самусева: “Ёсць справы, па якіх выносяцца апраўдальныя прысуды з-за адсутнасці альбо недастатковасці доказаў. Альбо з-за адсутнасці складу злачынства. Але ж гэта не значыцца, што справа была сфабрыкаваная”.
Маці Мікалая Герасімава кажа, што калі б яна апусціла рукі і не змагалася за сына, ён бы сядзеў у турме. Як і іншыя, каго абылгаў той жа Сяргей Дзенісенка. Дарэчы, пакуль нічога не вядома, ці збіраюцца пераглядаць тыя справы, па якіх ён праходзіў “засакрэчаным” сведкам. Дарэчы, летам Еўрарадыё паведамляла пра падобны выпадак, што адбыўся ў Гродне. Тады за “падставу” з наркотыкамі следчага аддзела па барацьбе з распаўсюдам наркатычных і псіхатропных рэчываў асудзілі за няправільна праведзены “следчы эксперымент”. Міліцыянеру далі 2 гады ўмоўна. 




2008-01-14
Расійская група РЕСО інвестуе ў будаўніцтва ў Мінску 150 мільёнаў еўра
Расійская група РЕСО гатовая інвеставаць каля 150 мільёнаў еўра ў будаўніцтва дзелавой нерухомасці ў Мінску. Пра гэта паведаміў старшыня савета дырэктараў групы РЕСО Сяргей Саркісаў. Паводле яго слоў, каля 100 мільёнаў пойдзе на будаўніцтва дзелавога цэнтра і гасцініцы ў Мінску, 25 мільёнаў еўра на будаўніцтва гандлёвага цэнтра і яшчэ каля 10-15 мільёнаў на будаўніцтва іншых аб'ектаў. 
У прыватнасці, аднаго або двух аўтасалонаў, адзінага цэнтра для страхавых кампаній "Бролли" і "Альвена", станцыі тэхабслугоўвання для кліентаў гэтых кампаній. Саркісаў таксама паведаміў, што група РЕСО у перспектыве плануе стварыць у Беларусі іпатэчны банк, які будзе аб'яднаны са страхавым бізнесам РЕСО у Беларусі.“Інтэрфакс”




2008-01-14
Гэтай зімой у беларускае войска прызавуць каля 10 тысяч чалавек
Каля 10 тысяч прызыўнікоў будуць адпраўленыя ў беларускае войска падчас бягучай прызыўной кампаніі. Пра гэта паведаміў першы намеснік начальніка галоўнага арганізацыйна-мабілізацыйнага ўпраўлення генеральнага штаба Узброеных сіл Ігар Козел. 
Паводле яго слоў, у панядзелак — першы дзень адпраўкі ў войска — будуць накіраваныя больш за 1100 прызыўнікоў, у тым ліку 250 з Мінска і Мінскай вобласці. Козел нагадаў, што з 1 студзеня 2008 года ў Беларусі дзейнічае банк дадзеных аб грамадзянах, права якіх на выезд з Беларусі часова абмежаваны. 
Ён паведаміў, што міністэрства абароны ўключыла ў гэты банк дадзеных звесткі аб грамадзянах, якія ўхіляюцца ад прызыву на тэрміновую службу і службу ў рэзерве. Пры гэтым ён не ўдакладніў, колькі чалавек ухіляецца ад закліку на дадзены момант.
“Інтэрфакс”




2008-01-14
Пахаванне Юрыя Шырокага адбудзецца 15 студзеня ў 14.00
Пахаванне намесніка дырэктара інфармацыйнай кампаніі БелаПАН Юрыя Шырокага адбудзецца 15 студзеня ў 14.00 на Чыжоўскіх могілках Мінска. Грамадзянская паніхіда пройдзе з 11.00 да 13.00 па адрасе: Мінск, вул. Цэнтральная, д. 5, кватэра 150. Юрый Шырокі раптоўна памёр 13 студзеня на 37-м годзе жыцця ад вострай сардэчнай недастатковасці.




2008-01-14
Віцебскі прадпрымальнік Сяргей Парсюкевіч арыштаваны на 15 сутак
Віцебскі прадпрымальнік Сяргей Парсюкевіч асуджаны на 15 сутак арышту за ўдзел у акцыі 10 студзеня ў Мінску. Пра гэта паведаміў намеснік старшыні грамадскага аб’яднання "Перспектыва" Анатоль Шапавалаў. Паводле яго слоў, разгляд справы Парсюкевіча адбыўся 14 студзеня ў судзе Цэнтральнага раёна Мінска. Нагадаем, 13 студзеня актывіст прадпрымальніцкага руху быў выкліканы ў Кастрычніцкі РАУС Віцебска, дзе яго затрымалі па адміністрацыйным абвінавачанні — за ўдзел у несанкцыянаванай акцыі. Вечарам яго этапавалі ў Мінск, дзе сёння прайшоў суд. 
БелаПАН




2008-01-14
За пуцёўку ў Пекін беларускія баскетбалісткі згуляюць Тайванем і Кубай
Сёння ў іспанскай сталіцы прайшло лёсаванне алімпійскага кваліфікацыйнага турніру па баскетболе сярод жанчын. У выніку 12 каманд былі размеркаваныя на 4 групы:
 Група А. Сенегал, Японія, Латвія
Група В. Ангола, Аргентына, Чэхія
Група С. Фіджы, Бразілія, Іспанія
Група D. Тайвань, Куба, Беларусь
У турніры, які прыме іспанская сталіца з 9 па 15 чэрвеня, выступіць 12 зборных. Удзельнікі, размеркаваныя на чатыры падгрупы. Падчас стартавага этапу спаборніцтва вызначыцца па адной найгоршай камандзе. 
Далей крыжаваным метадам (лепшая каманда трыа памераецца сіламі з віцэ-пераможцам сумежнай групы) утворацца чвэрцьфінальныя пары, пераможцы якіх аўтаматычна становяцца ўдзельнікамі Алімпіяды. Астатнія выступяць у суцяшальным турніры, дзе па сістэме плэй-офф паспрабуюць атрымаць дадатковую пуцёўку на гульні.
“Прэсбол”




2008-01-14
Начальніка мінскай ДАІ адправілі ў адстаўку
У сувязі з выслугай гадоў адпраўлены ў адстаўку начальнік мінскай ДАІ палкоўнік міліцыі Васіль Бульбянкоў. Пра гэта паведамілі у ГУУС Мінгарвыканкама. На гэтай пасадзе ён працаваў з 2004 года.
“Інтэрфакс”
Падабаецца2
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца9

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

7
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
Адна з карцін Царфіна / Фота амбасады Беларусі ў Францыі
15 карцін мастака Парыжскай школы Шрагі Царфіна вярнуліся ў Беларусь
 20:48 13.05.2019  
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя




2008-01-14
Дзяніс Дзянісаў: Я вярнуў усе грошы, нават больш, чым за мяне закладвалі
Дзяніс Дзянісаў вярнуў грошы ўсім, хто здаваў іх яму на заклад. Пра гэта былы палітвязень паведаміў у інтэрв’ю Еўрарадыё.Дзяніс Дзянісаў: Мне ўдалося разлічыцца з гэтымі людзьмі. Усе спісы, якія ў мяне былі, усе людзі, якія там былі запісаныя — з усімі я разлічыўся”. Нагадаем, скандал разгарэўся ў кастрычніку, калі стала вядома, што грошы, якія доўгі час збіраліся для выкупу Дзянісава, таемна зніклі. Былога палітвязня абвінавацілі ў тым, што ён проста не хоча іх вяртаць. 
Пазней высветлілася, што грамадскім арганізацыям грошы (амаль 5 тысяч долараў) былі вернутыя. Прыватным асобам Дзянісаў паабяцаў неўзабаве вярнуць як мага хутчэй. Былы палітвязень у гэты момант навучаецца ў Польшчы. 
У тэлефоннай гутарцы з Еўрарадыё ён адзначыў, што раздаў больш грошай, чым закладалася.
Дзяніс Дзянісаў: “На гэты момант я аддаў ужо больш грошай, чым мне аддала дзяржава. Заклад быў 15,5 мільёнаў рублёў, а я вярнуў больш за 16 мільёнаў. Гэта таму што тыя грошы, якія збіраліся на заклад, — гэта адна сума, а грошы, якія былі аддадзены на заклад, — гэта ўжо іншая сума. Я магу вярнуць 15,5 мільёнаў, але я не магу аддаць столькі, колькі сабрала Жанна Ямайкіна. Яна сабрала больш”.
Жанна Ямайкіна, ініцыятар і арганізатар акцыі “Падаруй свабоду палітвязню”, была ўражаная падобнымі абвінавачаннямі. 
Жанна Ямайкіна: “Сабралі мы сапраўды трошкі больш — недзе на 200 долараў. Гэтыя грошы пайшлі на розныя арганізацыйныя моманты. Пакідаліся грошы на праезд — трэба было ездзіць да мамы Дзяніса, перадаваць ёй грошы. Але гэтых грошай у спісах Дзянісава не было”.




2008-01-14
Рэгістрацыя каштуе столькі ж, колькі прапіска: 250-500 у.а.
Еўрарадыё вырашыла даведацца, ці змяніліся кошты на рынку прапіскі з увядзеннем рэгістрацыі. Чыноўнікі сцвярджалі, што людзі перастануць зарабляць на прапісцы, бо працэдура будзе цалкам іншай. Але аб’яў “прапішу” ў газетах і Інтэрнэце меней не стала. І новая рэгістрацыя прадаецца ў Мінску і Мінскім раёне па тых жа коштах, што і раней прапіска. Людзі, якія размяшчаюць аб’явы, што прапісваюць у сябе за грошы, кажуць, што нічога ў прапісцы не змянілася.
- Так, толькі цяпер гэта называецца прыгожым словам “рэгістрацыя”.- А ёсць там розніца нейкая?- Ніякай, гэта тая ж прапіска. Толькі ёсць часовая і пастаянная. Што вам трэба? Я магу вам і тое, і тое зрабіць.
Разбежка коштаў на рэгістрацыю даволі вялікая, але, у прынцыпе, такая ж, як і раней на прапіску. Сярэдні кошт пастаяннай рэгістрацыі – 300 – 350 долараў.
- 250 у.а. плюс падаткі каштуе Мінскі раён, 500 у.а. плюс падатак – г. Мінск. - А падатак колькі?- У Мінску 35 тысяч у месяц, у раёне – 21 тысяча.- Але ж цяпер не прапіска, а рэгістрацыя – змянілася ж нешта?- Гэта тое ж самае, дзяўчына!
Натуральна, часовая рэгістрацыя каштуе менш. І тут ёсць адзіны плюс – не трэба плаціць падатак. Самае таннае, што мы знайшлі, гэта 150 долараў на год. Але ці можна з такой рэгістрацыяй працаваць у Мінску, застаецца незразумелым. Гэта, хутчэй за ўсё, залежыць ад працадаўцы.
- Вы беларуска, адна, без дзяцей?- Так.- Добра, няма пытанняў! Прыёмныя дні сёння, у сераду і ў пятніцу. Але калі хочаце можна сёння, да сямі вечара. За гадзіну-паўтары па часе я вас цалкам зарэгіструю.- Колькі каштуе на год часовая рэгістрацыя?- 150 долараў.- А падатак?- Не, 150 долараў, і ўсё. За часовую падатку няма.- А колькі пастаянная каштуе?- 840 тысяч беларускіх рублёў.- Гэта Мінск ці Мінскі раён?- Гэта Бараўляны, але гэта 20 хвілін ад цэнтру!- Скажыце, калі ласка, калі я зарэгіструюся часова, я маю права працаваць у Мінску?- Па ідэі, так. Але гэта трэба дазнавацца ў працадаўцы. - Мой працадаўца сам не ведае! - Мне ўсё роўна, я магу зарэгістраваць вас і часова, і пастаянна – любы ваш капрыз!
Дарэчы, усе “гандляры” просяць прапісацца хутчэй, бо ў іх ці то чарга, ці то яшчэ нешта. Менш чым на год рэгістраваць згаджаюцца рэдка. І часам усё роўна ўлічваюць кошт падатку. 
- Гэта Мінскі раён. Але ў мяне будзе месца з лютага. - А вы прапісваеце на які час?- На год прапісваю, менш – не. У мяне вызваліцца месца 19 лютага. Гэта будзе 300 долараў плюс падатак, ён 100 у.а. недзе.- А хіба ў рэгістрацыі гэты падатак застаўся?- Ведаеце, я яшчэ ні разу не прапісвала па новых правілах, але не будзе менш каштаваць гэта. Адзінае, калі малады спецыяліст, то ён вызваляецца ад падатку.
Маладыя спецыялісты вызваляліся ад падатку і тады, калі была прапіска. 
Таму атрымліваецца, што ўся розніца паміж рэгістрацый і прапіскай – гэта магчымасць не плаціць падатак, калі рэгіструешся на кароткі час.
У нашай краіне адмяняюць дазвольны штамп выезду ва ўсе краіны свету, але ўводзяць базу невыязных. У выніку, за мяжу могуць цяпер паехаць менш людзей. У нашай краіне адмяняюць прапіску, але ўводзяць рэгістрацыю, якая каштуе столькі ж, але дапамагае адсачыць, хто дзе знаходзіцца.




2008-01-14
Сёлета ў Беларусі плануюць зрабіць першую аперацыю па перасадцы пячонкі
Беларускія медыкі плануюць сёлета пачаць рабіць аперацыі па перасадцы пячонкі. Пра гэта паведамілі ў 9-й гарадской клінічнай лякарні Мінска. Брыгада беларускіх хірургаў і лекараў рэаніматолагаў-анестэзіёлагаў, якія будуць рабіць аперацыі, прайшла стажыроўку ў вядучых клініках і медыцынскіх цэнтрах Нямеччыны і Расіі. 
Аперацыі будуць праходзіць у Рэспубліканскім цэнтры трансплантацыі органаў і тканак, які адкрыюць сёлета ў 9-й лякарні. Дарэчы, у Мінску робяць аперацыі па трансплантацыі нырак, касцявога мозгу і ствалавых клетак пупавіннай крыві. 
У 2007 годзе значна павялічылася колькасць аперацый па трансплантацыі ныркі — было зроблена 40 падобных аперацый. У 2006 годзе праведзена 20 аперацый, а ў 2005-м — толькі 8. На дадзены момант донарскую нырку чакаюць больш за 450 чалавек.
“Інтэрфакс”




2008-01-14
У Мазыры мяккая цацка выратавала жыццё маладзёну, якога спрабавалі зарэзаць
У Мазыры мяккая цацка — сабака-далмацін — выратавала жыццё 20-гадоваму хлопцу, якога спрабавалі зарэзаць. Пра абставіны здарэння паведаміў следчы пракуратуры Мазырскага раёна Уладзімір Петранчук. Паводле яго слоў, 10 студзеня ў Мазыры кампанія маладых людзей распівала алкагольныя напоі. У нейкі момант паміж знаёмымі ўзнікла сварка. Дваццацігадовы раней судзімы хлопец схапіў нож і нанёс ім удар у жывот свайму таварышу. 
А другому ён спрабаваў нанесці ўдары нажом у вобласць жыццёва важных органаў. Але пацярпелы як сродак абароны выкарыстаў мяккую цацку, што выратавала яму жыццё. Усе нажавыя раненні дасталіся цацачнаму далмаціну. Цяпер падазроны затрыманы і знаходзіцца пад арыштам.
БелаПАН




2008-01-14
У школьнікаў і студэнтаў будуць выхоўваць любоў да беларускіх тавараў
Міністэрства адукацыі бярэцца за фармаванне спажывецкай культуры моладзі, бо “за знешняй прывабнасцю імпартных тавараў нярэдка хаваецца невысокі ўзровень іх якасці” Як стала вядома Еўрарадыё, Міністэрства гандлю Беларусі звярнулася ў Міністэрства адукацыі з просьбай дапамагчы ў прапагандзе беларускіх тавараў. У выніку былі распрацаваныя рэкамендацыі для навучальных устаноў. У дакуменце, у прыватнасці, зазначаецца:
“Даследаванні паводзінаў спажыўцоў пра пакупцы тавараў сведчаць, што многія аддаюць перавагу таварам замежнай вытворчасці, хоць гэта не заўсёды абгрунтавана. За знешняй прывабнасцю імпартных тавараў нярэдка хаваецца невысокі ўзровень іх якасці. 
Меркаванне аб перавагах імпартных тавараў над айчыннымі, часцей за ўсё, распаўсюджана сярод падлеткаў і моладзі, што абумоўлена недастатковай іх дасведчанасцю ў гэтай сферы”. У сувязі з гэтым, апроч іншага, рэкамендуецца выхоўваць у навучэнцаў “паважныя адносіны да дасягненняў айчыннай прамысловасці і нацыянальнай эканомікі”.

Як растлумачыў у інтэрв’ю Еўрарадыё начальнік упраўлення сацыяльна-выхаваўчай работы Мінадукацыі Георгій Бутрым, галоўная задача гэтай ініцыятывы зарыентаваць педагагічныя кадры на прапаганду беларускіх тавараў.
“Форма падобнай прапаганды самая розная. Мы ж праводзім разнастайныя гадзіны інфармавання, класныя гадзіны. Неўзабаве мы падрыхтуем метадычныя рэкамендацыі, як гэта рабіць і ва ўрочны. 
Вось “Чалавек. Грамадства. Дзяржава”. У бліжэйшай перспектыве магчыма ўвядзенне рэкамендацый, каб унутры самога прадмета звярталася ўвага на гэты аспект. Або ў іншых сацыяльна-гуманітарных прадметах ці факультатывах”.
Па словах Георгія Бутрыма, такая прапаганда не стане жорсткім патрабаваннем для настаўнікаў і выкладчыкаў, а толькі рэкамендацыяй. Ён адзначыў, што гэта першая спроба распачаць фармаванне ў моладзі спажывецкай культуры.




2008-01-14
Сёння ў Мінску прыбяруць навагоднія ёлкі і святочную ілюмінацыю
У Мінску пачаўся дэмантаж цэнтральнай гарадской ёлкі. Гэты працэс зойме некалькі дзён. Спачатку электрыкі здымуць гірлянды, затым сінтэтычныя іглічныя галіны, у апошнюю чаргу будзе прыбраны каркас ёлкі. Сёння таксама пачнецца дэмантаж і ўсіх астатніх ёлак у горадзе, а таксама святочнай навагодняй ілюмінацыі. Усяго на гэтыя святы сталіцу ўпрыгожвалі восем штучных ёлак замест шасці, як гэта было раней. 
Самая высокая з іх — на Кастрычніцкай плошчы — 35 метраў. Колькасць жывых навагодніх ёлак, устаноўленых на вуліцах і плошчах сталіцы, перавысіла 1,5 тысячы.
СТВ




2008-01-14
За мінулы год у Мінску павялічылася колькасць шлюбаў
У апошнія гады ў сталіцы расце колькасць вяселляў. Так, у 2007-м годзе зарэгістравана 18.716 шлюбаў, што на 1975 больш, чым у 2006 годзе, і на 2855 — чым у 2005-м. Пра гэта паведамілі ва ўпраўленні юстыцыі Мінгарвыканкаму.
Мінск-навіны




2008-01-14
У Туркменістане бензін будзе бясплатным
Жыхары Туркменістана ў бліжэйшым часе змогуць атрымоўваць бензін бясплатна, паведамляе "Central Asian News". Гэтую прапанову, з якой на пасяджэнні ўрада краіны выступіў віцэ-прэм'ер Тачберды Тагіеў, ужо падтрымаў прэзідэнт Гурбангулы Бердымухамедаў. Мяркуецца, што бясплатна будзе выдавацца вызначаны ліміт паліва. 
Перавышэнне нормы будзе аплачвацца па рынкавых коштах. Дарэчы, бензін на туркменскіх запраўках ужо больш за 10 гадоў прадаецца прыкладна па два цэнты за літр. Акрамя таго, туркменцы бясплатна атрымліваюць газ, электрычнасць, ваду і соль.




2008-01-14
Пад Мінскам двое пасажыраў напалі на таксіста, ўдарыўшы яго нажом
Двое пасажыраў напалі на сталічнага таксіста ў Мінскім раёне. Мужчын прыватнік падвозіў у раён вёскі Крыжоўка, аднак заплаціць яны адмовіліся. Замест гэтага злачынцы ўдарылі кіроўцу нажом у раён шыі і папрабавалі завалодаць машынай. Пасля таго, як таксіст выйшаў з аўтамабіля, яны пачалі збіваць яго. 
Людзі, якія праязджалі паблізу, затрымалі аднаго злачынцу — жыхара Паставаў. Цяпер міліцыянты распачалі крымінальную справу і шукаюць другога злачынцу.“Інтэрфакс”




2008-01-14
У Віцебску стары Новы год сустрэлі пад вадой
Традыцыі адзначаць стары Новы год падводным карагодам — ужо пяць гадоў. 13 студзеня у басейне "Камсамолец" ізноў на дно апусцілі штучную ёлку, упрыгожаную стракатымі цацкамі. Карагодзілі экстрэмалы — вадалазы з АСВОДу, ратавальнікі, вайскоўцы ды проста аматары падводнага плавання. Пад вадой яны дзве гадзіны то плавалі звычайным карагодам, то "танчылі" парамі. Быў тут і свой Дзед Мароз — без барады, але ў ластах. Вадалазы нават шампанскае на дне выпілі. З кожным разам колькасць жадаючых сустрэць стары Новы год пад вадой павялічваецца. 
Сёлета іх было каля трох дзесяткаў. Традыцыя перадаецца ў спадчыну: некаторыя вадалазы прывучаюць да падводных карагодаў сваіх дзяцей.
Ядвіга Сташэўская, Еўрарадыё, Віцебск




2008-01-14
Віцебскія ўлады прапанавалі бамжам бясплатную ежу, а ім пра гэта не сказалі
У мінулым годзе Віцебскі гарвыканкам вырашыў дапамагчы бедным, у тым ліку і асобам без пэўнага месца жыхарства. З 1 лістапада пачала дзейнічаць адмысловая інструкцыя аб парадку і ўмовах аказання матэрыяльнай дапамогі тым грамадзянам, хто жыве ў нястачы. Між іншым, там вызначалася і права бамжоў на атрыманне аднаразовай дапамогі ў памеры 30% ад базавай велічыні. Прадугледжваецца нават, што заявы бадзяг аб дапамозе раённыя ўлады павінны разглядаць тэрмінова, цягам трох дзён. 
Замест грошай бамжам збіраліся выдаваць талоны на бясплатнае харчаванне, вызначылі нават тры крамы, дзе яны павінны атрымліваць прадукты. Аднак за два з паловай месяцы ні адзін віцебскі бомж так і не звярнуўся па гэтую дапамогу. 
Справа ў тым, што давесці інфармацыю да гэтай катэгорыі "льготнікаў" ніхто так і не здолеў. Сацыяльнай рэкламы на гэтую тэму ў Віцебску няма. Міліцыянты гэтым пытаннем таксама не займаюцца.
Ядвіга Сташэўская, Еўрарадыё, Віцебск




2008-01-14
Абараняючы сына ад міліцыі, жанчына спаліла вочы ўчастковаму
Пракуратура Кастрычніцкага раёна Віцебска вырашае, ці распачынаць крымінальную справу ў адносінах да мясцовай пенсіянеркі, якая абараняла свайго сына ад міліцыянта. Участковага інспектара выклікалі на сямейную сварку: п'яны мужчына спрабаваў выгнаць з хаты сваю жонку. П'яны вёў сябе вельмі агрэсіўна, і міліцыянт вымушаны быў пырснуць яму ў твар газам з балончыку ды надзець кайданкі. 
Убачыўшы гэта, маці скандаліста падбегла да інспектара і плюхнула таму проста ў вочы растворам хлоркі. Міліцыянт шпіталізаваны з хімічнымі апёкамі вачэй.
Ядвіга Сташэўская, Еўрарадыё, Віцебск




2008-01-14
Вікторыя Азаранка з перамогі стартавала на тэнісным чэмпіянаце ў Аўстраліі
Вікторыя Азаранка выйшла ў 1/32 фіналу адзіночнага разраду на адкрытым чэмпіянаце Аўстраліі. У стартавым паядынку беларуская тэнісістка перамагла прадстаўніцу Узбекістана Акгуль Аманмурадаву — 6:2, 7:5. Яшчэ адна беларуска Таццяна Пучак выбыла з барацьбы. У стартавым матчы яна ў трох сэтах саступіла францужанцы Амелі Марэсмо — 7:6 (8:6), 0:6, 0:6.
"Прэсбол"




2008-01-14
У ЗША адбылося ўручэнне кінапрэмій “Залаты глобус”
Брытанскі фільм "Збавенне" рэжысёра Джо Райта атрымаў у нядзелю прэстыжную ўзнагароду "Залаты глобус" у намінацыі "лепшая драма". Яе штогод прысуджае Галівудская асацыяцыя замежнай прэсы, у якую ўваходзяць журналісты замежных выданняў, якія пішуць пра кіно і тэлебачанне. Фільм "Суіні Тод" рэжысёра Ціма Бертана перамог у катэгорыі "лепшая камедыя/мюзікл". 
Узнагароды за лепшую рэжысуру ўдастоены Джуліян Шнабель за фільм "Скафандр і матылёк". Акцёр Дэніел Дэй-Льюіс, які згуляў у фільме "Нафта", прызнаны "лепшым акцёрам у драме". 
Такога ж звання ўдастоеная Джулі Крысці за ролю ў фільме "Далёка ад яе". Лепшым анімацыйным фільмам года названы "Рататуй".
“Інтэрфакс”




2008-01-14
У Мінску вакансій у пяць разоў больш, чым афіцыйна беспрацоўных
У банку дадзеных дзяржаўнай службы занятасці на 1 студзеня бягучага года налічвалася 50 тысяч 770 вольных працоўных месцаў. Гэта на 15,4% больш, чым на 1 студзеня мінулага года, паведамілі ў аддзеле рынку працы галоўнага ўпраўлення палітыкі занятасці і народанасельніцтва Міністэрства працы і сацыяльнай абароны. 
У цяперашні час колькасць вакансій больш чым на 15% перавышае колькасць афіцыйна зарэгістраваных беспрацоўных (на 1 студзеня іх налічвалася ў краіне 44 тысячы 78 чалавек).
БЕЛТА




2008-01-14
Лідэр хакейнага чэмпіянату "Керамін" пацярпеў другое паражэнне запар
Другое паражэнне запар пацярпеў лідэр беларускага хакейнага чэмпіянату: 13 студзеня мінскі "Керамін" уступіў у гасцях "Віцебску" — 3:4. "Гомель" выйграў у гродзенскага "Нёмана" — 5:2, жлобінскі "Металург" — у "Брэста" — 4:0, а наваполацкі "Хімік-СКА" — у магілёўскага "Хімвалакна" — 4:3 (у овертайме). Сёння ў Мінску сустрэнуцца сталічныя клубы "Юнацтва" і "Дынама". 
Становішча каманд: 
1.    "Керамін" — 87 ачкоў (38 гульняў), 2.    "Дынама" — 70 (37), 3.    "Юнацтва" — 64 (36), 4.    "Металург" — 64 (39), 5.    "Віцебск" — 63 (39), 6.    "Хімік-СКА" — 56 (39), 7.    "Хімвалакно" — 54 (38), 8.    "Нёман" — 48 (38), 9.    "Гомель" — 44 (38), 10.    "Брэст" — 20 (38). 
БелаПАН








2008-01-15
У Беларусі асудзілі 700 “ухілістаў” ад вайсковай службы
Каля 700 прызыўнікоў былі асуджаныя летась у Беларусі за ўхіленне ад вайсковай службы. Па выніках летняга прызыву 2007 года ў ваенкаматы не з’явіліся больш за 6 тысяч чалавек. Высветлілася, што большасць з іх (каля 90%) зрабілі гэта несвядома – яны вучацца альбо працуюць за мяжой.   
Нагадаем, адказнасць прызыўнікоў, рэзервістаў і ваеннаабавязаных у Беларусі стала больш жорсткай у 2006 годзе. Цяпер за неяўку нават на медкамісію можа пагражаць арышт да 6 месяцаў. А калі суд знойдзе прычыну ухілення ад войска непераканаўчай, ёсць рызыка правесці за кратамі і 2 гады. БЕЛТА
Падабаецца0
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца9

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

7
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
Адна з карцін Царфіна / Фота амбасады Беларусі ў Францыі
15 карцін мастака Парыжскай школы Шрагі Царфіна вярнуліся ў Беларусь
 20:48 13.05.2019  
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя




2008-01-15
Пабудова АЭС будзе каштаваць беларускаму бюджэту 4 мільярда долараў - Мінфін
Каля 4 мільярдаў долараў будзе каштаваць для Беларусі пабудова АЭС. Пра гэта заявіў міністр фінансаў Мікалай Корбут. У сваім выступе на пасяджэнні Рады бяспекі ён адзначыў, што крыніцамі
фінансавання праекта, акрамя бюджэтных сродкаў, з’яўляюцца знешнія
пазыкі, фонд нацыянальнага развіцця і інавацыйны фонд Міністэрства
энергетыкі. 
Нагадаем, 15 студзеня Рада бяспекі Беларусі прыняла “канчатковае палітычнае рашэнне” пра будаўніцтва АЭС. 

Інтэрфакс 




2008-01-15
Упершыню ў Беларусі пройдзе рэгіянальны студэнцкі форум PR-спецыялістаў
Рэгіянальны студэнцкі форум маладых PR-спецыялістаў упершыню пройдзе ў нашай краіне. Напрыканцы лютага яго ўдзельнікаў збярэ Гродзенскі дзяржаўны ўніверсітэт. Форум “PRвобраз-2007” прысвечаны Міжнароднаму году моваў, 880-годзю Гродна і дню нараджэння ўніверсітэта.
Вось што распавёў у інтэрв’ю Еўрарадыё пра запланаваныя мерапрыемствы адзін з іх арганіазатараў Сяргей Шмыроў:
“У праграме – майстар-класы, конкурсы піяр-праектаў , конкурсы
аратарскага мастацтва і спічрайтынга. Увогуле форум прысвечаны сувязям
з грамадскасцю і стане прыступкай да міжнароднага фэсту, які пройдзе у
красавіку 2008-га года”. 

Сяргей Апановіч, Еўрарадыё, Гродна




2008-01-15
Вясной стане вядома, дзе пабудуюць беларускую АЭС – віцэ-прэм’ер Сямашка
Месца, дзе будзе пабудаваная беларуская АЭС, будзе вызначанае вясной 2008 года. Пра гэта заявіў у аўторак на паседжанні Рады бяспекі па пытанні развіцця атамнай энергетыкі віцэ-прэм’ер Уладзімір Сямашка. Паводле яго словаў, спачатку гэта будзе ўчастак плошчай каля 100
квадратных кіламетраў. Пасля ў яго межах вызначаць участак плошчай
10-12 кв. км, дзе непасрэдна будзе будавацца станцыя. Аднак канкрэтнае
месца, дзе пачнуцца будаўнічыя працы, стане вядомым толькі да канца
2008 года. 
Нагадаем, у якасці патэнцыйных пляцовак для пабудовы АЭС разглядаюцца
Краснапольская і Кукшынаўская. Тэндэр на пастаўку абсталявання для АЭС
у Беларусі будзе абвешчаны сёлета. У ліку патэнцыйных пастаўшчыкоў
разглядаюцца некалькі кампаній, у тым ліку амерыкана-японская,
франка-нямецкая і расійская. 

БелаПАН




2008-01-15
Масква перастане быць сталіцай Расіі – Павел Глоба
У Расіі будзе новая сталіца. Масква гэты статус згубіць праз дзесяць гадоў. Такую заяву зрабіў вядомы астролаг Павел Глоба. Ён мяркуе, што новай сталіцай Расіі стане невялікі горад, напрыклад,
Цвер, Клін ці Солнечнагорск. Прычынай гэтага кроку астролаг называе
перанасялення Масквы. Ён прагназуе, што на працягу бліжэйшага
дзесяцігоддзя яе насельніцтва павялічыцца на 3-4 мільёны чалавек.  
РИА “Новости”




2008-01-15
На працу цяпер можна ўладкавацца з часовай рэгістрацыяй
Еўрарадыё абтэлефанавала мноства працадаўцаў і запыталася, ці бяруць яны на працу людзей з часовай мінскай рэгістрацыяй. Аказалася, што хоць пакуль да іх такія працаўнікі не звярталіся, але калі што - перашкодаў няма. Нагадаем, рэгістравацца часова можна нават на лецішчах, у дамах пад знос і г.д. Да таго ж, для часовай рэгістрацыі не абавязкова, каб на вас “хапала” квадратных метраў. Рэгіструюць крыху менш, чым на год, і гэтую рэгістрацыю можна потым працягваць.
Журналіст Еўрарадыё тэлефанавала па аб’явах, у якіх прапаноўваліся самыя розныя вакансіі. Для пачатку яна паспрабавала ўладкавацца псіхолагам для працы з замежным персаналам.
- Гэты момант, што ў мяне часовая рэгістрацыя, не будзе перашкодай?- Для нас не. Для нас важна здольнасць чалавека працаваць, умець ладзіць трэнінгі.
Наступная патэнцыйная праца – гандлярка кветкамі. І там таксама часовая рэгістрацыя нікога не збіла з панталыку. 
- У мяне ў Мінску толькі часовая рэгістрацыя. Ці падыходзіць вам такое?- Так, гэта нармальна. Добра, што ў вас ёсць рэгістрацыя. Канешне, мы бярэм з рэгістрацыяй, няхай і часовай.
Каб уладкавацца выхавацелькай ці сацыяльным педагогам у дзіцячы садок, часовая рэгістрацыя таксама не перашкода. Там сказалі, што ўсё нармальна, але параілі ператэлефанаваць у аддзел кадраў аддзела адукацыі Першамайскага раёна.
- Так, вы можаце ўладкоўвацца на працу. - На любую?- Так.- Гэта дакладна?- Так. Толькі прыносьце дакументы аб рэгістрацыі.- Дакументы – гэта пашпарт з адзнакай?- Так.
Прыкладна тое ж самае нам распавялі і ў Мінгарвыканкаме. 
- У мяне часовая рэгістрацыя, на год, у Мінску. З такой умовай вы прымаеце на працу?- Прымаем. З усёй рэспублікі прымаем… - Гэта дакладна, так?- Здаецца, так. Мы ж нават у Віцебскую вобласць ездзілі па наборы кадраў.
Некаторыя з працадаўцаў прасілі ператэлефанаваць пазней, каб яны паспелі высветліць гэтае пытанне. Калі мы ператэлефаноўвалі, то чулі прыемны адказ.
- З юрыстам я перагаварыла, ніякіх пярэчанняў не будзе з вашай рэгістрацыяй. Адзінае што, калі вы прыедзеце да нас на сумоўе, захапіце з сабой дакумент. - Пашпарт?- Так.




2008-01-15
Каго зрабіць невыязнымі, вырашаюць следчыя
Па заяве судовага выканаўцы суд можа зрабіць невыязным чалавека, які не аплаціў штраф, выпісаны інспектарам ДАІ. Але збольшага невыязнымі становяцца дзякуючы асабістаму рашэнню следчых МУС альбо пракуратуры. Штодзённа папаўняць банк даных людзей, якіх суд зрабіў “невыязнымі”, прэзідэнт даверыў Мінюсту. Як паведаміла Еўрарадыё кіраўніца прэс-службы міністэрства Людміла Мазан, адмовіцца выконваць загад яны не могуць, але спецыяльнага аддзела для збору такой інфармацыі ствараць не будуць.
Людміла Мазан: “Ніякага спецыяльнага аддзела няма. А пра дадатковую нагрузку ўвогуле ў адносінах да загаду прэзідэнта разважаць дзяржаўнай установе не выпадае”.
Па словах намесніка кіраўніка Галоўнага ўпраўлення судовых органаў Мінюсту Ларысы Мільгуй, звесткі з судоў аб новых невыязных, якія яны накіроўваюць у МУС, складаюць зусім невялікую частку ад усяго банку невыязных. 
Ларыса Мільгуй: “Мы папаўняем банк даных толькі пастановамі, вызначэннямі і рашэннямі судоў. Гэта маленькая частка ўсяго банка. Банк людзей, якіх пазбавілі права выезду, складаецца з інфармацыі, якую дасылаюць усе установы, якія маюць права забараніць грамадзяніну выезд. Гэта і КДБ, і МУС, і пракуратура, і суды. Гэта вельмі вялікі банк”.
Але і спіс людзей, якіх зрабіць невыязнымі можа суд, досыць вялікі. У яго занеслі людзей, якія абавязаныя кампенсаваць выдаткі на ўтрыманне дзяцей, маюць запазычанасць па аліментах, павінны кампенсаваць нанесеную шкоду альбо страты, нанесеныя злачынствам. Не паедуць на адпачынак у Турцыю сёлета і тыя, хто мае нейкія фінансавыя абавязкі перад грамадзянамі, юрыдычнамі асобамі альбо дзяржавай. Напрыклад, кажа чыноўніца Мінюсту, невыязным становіцца той, хто не вярнуў суседу пазычаныя грошы, а той падаў у суд. Альбо той, хто не скасаваў запазычанасць па аліментах.
Ларыса Мільгуй: “Калі аліментшчык мае запазычанасць, суд прызначыў тэрмін, калі ён павінен пагасіць запазычанасць. Ён не пагасіў. І як будзе разглядаць справу суд, я не ведаю. Права прымаць рашэнне мае суд”.
Прычынай зламаных планаў на адпачынак можа стаць і неаплочаны штраф, выпісаны інспектарам ДАІ. Папрасіць суд зрабіць вас невыязным можа судовы выканаўца, якому даручана “стрэсці” з вас штраф.
Ларыса Мільгуй: “ДАІ прыняло рашэнне і аштрафавала. На выкананне прыйшло ў суд. Таму што судовы выканаўца прымусова робіць такія спагнанні. Судовы выканаўца мае права звярнуцца да суддзі. Калі суддзя прыме рашэння, каб часова абмежаваць права на выезд, значыць, такое рашэнне будзе прынята”.
Што тычыцца людзей, якія праходзяць па крымінальнай справе, то рашэнне рабіць чалавека невыязным прымае следчы па справе. І невыязным, кажа чыноўніца, можна стаць незалежна ад таго, у якасці каго фігуруе чалавек -- падазронага ці абвінавачанага. 
Ларыса Мільгуй: “Па справе, дзе чалавек праходзіць у якасці падазронага, рашэнне прымае орган крымінальнага пераследу – следчы, пракурор. Гледзячы хто вядзе следства”.
Што тычыцца таго, у які тэрмін чалавека, які выканаў усе патрабаванні і выплаціў усе запазычанасці, выкрасліць са спісу невыязных, то, па яе словах, гэта таксама залежыць ад суда. Кажа, не больш за 2 дні пасля прыняцця адпаведнага рашэння. 
Ларыса Мільгуй: “Дзень ёсць на тое, каб у судзе пасля прынятага рашэння падрыхтавалі дакументы, і дзень у Мінюсту, каб перадаць у МУС. На працягу максімум 2 сутак гэта ўсё будзе зроблена”.
На думку юрыста Алены Танкачовай, пазбаўляць людзей, якія не выплацілі штраф альбо маюць запазычанасць па аліментах, права на выезд за мяжу дзяржава не мае права. Кажа, прымаць такія меры можна толькі ў адносінах да тых, з каго ўзялі падпіску аб нявыездзе. Усе астатнія выпадкі яна называе “неправавым падыходам”.
Алена Танкачова: “Толькі выключна ў выпадках крымінальнага працэсу і выключна ў мэтах забеспячэння правасуддзя. Усё! Аліменты, запазычанасці, яшчэ штосьці – гэта не пытанні, па якіх грамадзяніну можа быць абмежаваная свабода перамяшчэння. Гэта вельмі неправавы падыход”.
І выказала здзіўленне, чаму юрыдычная супольнасць да гэтага часу не выказалася на гэты конт.
Як паведамляла Еўрарадыё, і праз тыдзень пасля Новага года службы памежнага кантролю маскоўскіх аэрапортаў “Дамадзедава” і “Шарамецьева” не мелі спісаў невыязных беларусаў. У прэс-службе айчыннага МУС назвалі гэта недапрацоўкай і паабяцалі выправіць яе ў самы бліжэйшы час. Але, як паведамілі Еўрарадыё памежнікі “Дамадзедава”, яны да гэтага часу карыстаюцца агульным банкам даных. І там толькі тыя грамадзяне Беларусі, якіх аб’явілі ў міжнародны вышук.




2008-01-15
У Беларусі з’явіцца падатак на карыстанне дарогамі 
Падатак на карыстанне дарогамі можа з’явіцца ў Беларусі. Яго мяркуюць уключыць у кошт бензіну альбо дызельнага паліва. Пра гэта на сённяшнім паседжанні ўраду, прысвечаным дарожнай праблематыцы, заявіў міністр Уладзімір Сасноўскі. Пры гэтым ён спаслаўся на досвед “шэрагу еўрапейскіх краін”. 
У дэпартаменце “Аўтадор” Міністэрства транспарту запланаванае новаўвядзенне пакуль не каментуюць. Тым не менш прэс-служба гэтай установы выказала Еўрарадыё меркаванні наконт новага падатку:
“Цяпер існуе такі панятак, як “акцызы на аўтамабільнае паліва”, і частка сродкаў, якія ад іх паступае, ідуць у дарожны фонд. Магу меркаваць, што гэтыя акцызы і назавуць “падаткам”… 
Раней дарожны фонд утвараўся з шэрагу пэўных крыніц. Сёлета адну з крыніц прыбралі – абаротны падатак з карыстальнікаў аўтамабільных дарог. Адпаведна, напаўняльнасць дарожнага фонду скарацілася”. 




2008-01-15
Спартак Мірановіч рыхтуе сюрпрызы для немцаў і іспанцаў
Нацыянальная мужчынская гандбольная зборная Беларусі накіравалася ў Нарвегію, дзе 17 студзеня стартуе чэмпіянат Еўропы. Трэнерскі штаб на чале з галоўным трэнерам Спартаком Мірановічам адабраў 16 гандбалістаў, якія і будуць абараняць гонар Беларусі. Іх чакаюць цяжкія матчы з тытулаванымі зборнымі Нямеччыны і Іспаніі, а таксама з камандай Вугоршчыны. 
Аднак Мірановіч кажа, што беларуская зборная і не думае здавацца, наадварот, збіраецца здзівіць сапернікаў тактычнымі навінкамі.  
Першы матч наша дружына правядзе 17 студзеня з нямецкай камандай, у складзе якой будзе гуляць і выхавальнік беларускага гандбола Андрэй Клімавец. 19 студзеня – гульня з іспанцамі, а 20-га – сустрэча з вугорскай зборнай. 
Тры найлепшыя каманды выйдуць у наступны раўнд кантынентальнага першынства, якое завершыцца 27 студзеня.
БЕЛТА




2008-01-15
Прафсаюз: Усё зроблена так, каб студэнты не атрымалі матэрыяльную падтрымку
Універсітэты так і не ведаюць, як будуць кампенсаваць студэнтам грошы за праезд да бацькоў, але кажуць, што такую папяровую цяганіну дакладна вытрымаюць толькі адзінкі. Месяц таму студэнты страцілі льготы на праезд. Кожная навучальная ўстанова павінна была вызначыцца з тым, як кампенсаваць гэтыя грошы. Аднак толькі ў БНТУ 400 студэнтам у снежні набылі праязныя білеты, астатнія ВНУ пакуль чакаюць тлумачэння Міністэрства адукацыі. 
Як сказаў Еўрарадыё старшыня прафсаюза студэнтаў Беларускага дзяржаўнага медыцынскага універсітэта Ігар Сямёнаў, нядаўна выйшаў нарматыўна-заканадаўчы акт, які прапісвае парадак аказання матэрыяльнай дапамогі студэнтам. Аднак мяркуючы па шэрагу дакументаў, якія давядзецца прынесці студэнту, у прафсаюзе ўвогуле сумняюцца, што нехта зможа атрымаць такую кампенсацыю.
Ігар Сямёнаў: Працэдура вельмі складаная, і мы сумняемся, што нехта яе пройдзе да канца. Да канца застаецца незразумелым, якім студэнтам і колькі разоў навучальныя ўстановы будуць вяртаць грошы за праезд да бацькоў. Плануецца складаць спісы тых, хто звярнуўся, і па чарзе будуць выплочваць кампенсацыю. Ігар Сямёнаў: Навучальныя ўстановы будуць прапісваць гэтую працэдуру: хто, у якім парадку, у якія тэрміны і якія дакументы неабходныя.
У медыцынскім універсітэце дакладна ведаюць, што па адрасную сацыяльную дапамогу студэнты будуць звяртацца да іх. Камісія будзе універсітэцкай, а вось грошы - дзяржаўныя. Першая ўмова – гэта заробкі бацькоў (улічваецца заробак з налічаным падаткам), каб на кожнага члена сям’і выходзіла не болей за 185 тысяч 670 рублёў. 
Старшыня прафсаюза студэнтаў БДУ Ніна Радзевіч кажа Еўрарадыё, што ў іх няма камісіі, якая вырашае, даваць адрасную сацыяльную падтрымку ці не. Ніна Радзевіч: Ніякіх дакументаў, ніякіх указанняў адносна выплаты адраснай дапамогі студэнтам не паступала.
Зараз у БДУ ўсіх студэнтаў накіроўваюць ва ўпраўленне сацыяльнай абароны па месцы жыхарства, але там маладым людзям адмаўляюць.
Студэнты маюць права адзін раз у год звярнуцца па матэрыяльную дапамогу ў свой універсітэт: за нараджэнне дзіцяці і заключэнне шлюбу выплочваецца да 4 базавых велічынь, пры цяжкім матэрыяльным становішчы - да 2. У выпадку, калі нехта ўсё ж такі зможа атрымаць адрасную падтрымку, то гэта не стане перашкодай для атрымання грашовай падтрымкі ад універсітэта. Дарэчы, для прафсаюза ўсё роўна, былі вы за мяжой ці не, а вось для камісіі па адраснай дапамозе гэта істотна: калі выязджалі на адпачынак у Крым - значыць, не такі вы і бедны.
Пакуль універсітэты вырашаюць, як выплочваць грошы, студэнты спрабуюць дапамагаць сабе самі. Так, студэнтка БДУ Алена расказала, што заўсёды сочыць за кантралёрам у аўтобусе: калі той стаіць у першых дзвярах, тады яна бяжыць у канец аўтобуса. Для метро такая схема не падыходзіць.
Алена: Здаецца толькі, што 600 рублёў няшмат. Калі едзем на фізкультуру на Першамайскую, часта карыстаемся метро. Калі раней 300 рублёў туды і назад, гэтых 600 рублёў было неадчувальна, то зараз 1.200 падаецца вялікай сумай. Таму калі вяртаемся з фізкультуры, усё часцей узнікае пытанне: “А можа пешшу?”. 
Універсітэты абяцаюць, што ў лютым, калі скончацца вакацыі, пытанне выплаты матэрыяльнай падтрымкі будзе вырашана. 
Падабаецца0
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца9

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

7
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
Адна з карцін Царфіна / Фота амбасады Беларусі ў Францыі
15 карцін мастака Парыжскай школы Шрагі Царфіна вярнуліся ў Беларусь
 20:48 13.05.2019  
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя




2008-01-15
У Івацэвічах дэманструюць лікёра-гарэлачныя вырабы апошніх 40 гадоў
Музей гісторыі спажывецкай кааперацыі адкрыты ў Івацэвічах. У яго экспазіцыі прадстаўленыя ўнікальныя экспанаты: касавыя апараты ўсіх мадыфікацый, грошы, пачынаючы ад канца XVIII стагоддзя, і нават лікёра-гарэлачныя вырабы, якія выпускаліся на працягу апошніх 40 гадоў. А чаго варты загад па райспажыўсаюзу паваеннага часу, які гучыць так: “За прагул без важкай прычыны прадаўшчыцу К. аддаць пад суд!”.  
Алесь Літоўчык, Еўрарадыё, Баранавічы 




2008-01-15
Прэс-зала Еўрапарламента будзе насіць імя журналісткі Паліткоўскай
Прэс-зала Еўрапарламента ў Бруселі будзе насіць імя забітай расійскай журналісткі Анны Паліткоўскай. Такую пастанову ўчора прыняў прэзідыум Еўрапарламента. Анна Паліткоўская, адна з найвыбітнейшых журналістак у Расіі, аўтарка
кніг аб стане грамадства і ўлады - у тым ліку пра чачэнскія войны і
палітыку Пуціна, - была расстраляная кілерамі ў Маскве ў лістападзе
2006-га. Ёй было 48 год. 
novonews.lv
Падабаецца0
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца9

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

7
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
Адна з карцін Царфіна / Фота амбасады Беларусі ў Францыі
15 карцін мастака Парыжскай школы Шрагі Царфіна вярнуліся ў Беларусь
 20:48 13.05.2019  
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя




2008-01-15
Міліцыя ездзіць у метро па жэтонах, а ў аўтобусах бясплатна
Ільготы адмянілі амаль усім, а ў міліцыі права ездзіць бясплатна нібыта засталося. Чамусьці “на зямлі” яно ёсць, а “пад зямлёй” – не. “Мы ж не будзем іх нахабна прымушаць”, - скардзіцца Еўрарадыё кандуктар “соткі”. “У Законе няма такога, каб міліцыя ездзіла бясплатна”, - сцвярджаюць нам у мінскім метро. Тым часам кандуктарам павялічылі планы продажу талонаў. У метрапалітэне закон аб ільготах ведаюць і адразу ж зачытваюць. Там сцвярджаюць, што ўсе міліцыянты набываюць у іх жэтоны.
Метро: “Міліцыя мусіць аплочваць. У Законе такога няма, што міліцыі можна хадзіць бясплатна. Не ведаю, як наша міліцыя, якая ў нас працуе, але астатняя – аплочвае праезд. Вызваляюцца толькі тыя, якія прапісаныя ў Законе: інваліды 1 і 2 групы, дзеці-інваліды, воіны-інтэрнацыяналісты, якія атрымалі кантузіі і калецтвы ў перыяд баявых дзеянняў, інваліды вайны, удзельнікі ВАВ, героі СССР, сацыялістычнай працы, поўныя кавалеры ордэнаў Айчыны, Славы, Працоўнай Славы; жыхары блакаднага Ленінграда, члены экіпажаў судоў транспартнага флоту ВАВ… Астатнія – за плату”.
Але ў “Мінсктрансе” Еўрарадыё гавораць зусім іншае, прыгадваючы указ прэзідэнта, які яшчэ не адменены. Згодна з ім, праваахоўнікі могуць ездзіць бясплатна, калі знаходзіцца на службе.
Ганна Міхайлоўская: “Указ прэзідэнта аб нагрудным знаку не адменены. Міліцыя мае права ездзіць пры выкананні службовых абавязкаў бясплатна. Закон указу не адмяняе. Указ падпісаў прэзідэнт, а закон – парламент. У гэтым Указе аб нагрудным знаку не толькі міліцыя, а і пракуратура, здаецца…”
Кандуктар 100-га аўтобуса распавядае журналісту Еўрарадыё, што ніхто не ведае, можна міліцыі ездзіць бясплатна ці не. І раз ніякіх указанняў не было, то кандуктары паводзяць сябе як раней: аплаты не патрабуюць.
Кандуктар: “Бясплатна міліцыя ў нас ездзіць. Бо яшчэ невядома нічога, не вырашылі канчаткова, адмяняць ім ці пакідаць. Я пытала, як там у іх. Яны кажуць, што ім начальства нічога не кажа з гэтай нагоды. А мы ж не будзем іх нахабна: плаціце і ўсё. Хоць, кажуць, у метро іх бясплатна не пускаюць. Калі б нам сказалі што, а то ўсе маўчаць, значыць, мы іх прапускаем. Яны паказваюць нам пасведчанне ці едуць у форме. Штораніцу ў мяне курсанты, напрыклад, да Казлова едуць”.
Кандуктар, з якой мы пагутарылі, часам не патрабуе аплаты і ў “звычайных” пасажыраў. Яна кажа, што, хоць гэта і нявыгадна ёй, але затое па-чалавечы.
Кандуктар: “Падыдуць да мяне ціхенька і сітуацыю сваю растлумачаць. Ну, няма грошай, скажуць, да зарплаты трэба дацягнуць. Гэта ж зразумела, людзі ж так жывуць. Мы па-чалавечы робім. Я і сама часам пагляджу: худзенькі, шчупленькі, сціплы студэнт – і міма прайду, не звярнуся да яго”.
Але апошнім часам патрабаваць ад пасажыраў набываць талончыкі яна стала настойлівей. Бо з адменай ільгот кандуктарам павялічылі планы, і цяпер, каб зарабіць, ім трэба вельмі старацца.
Кандуктар: “З гэтай адменай ільгот нам павялічылі нашмат планы. Таму мы патрабуем аплочваць, стараемся”. Еўрарадыё: “План – гэта колькі білетаў трэба прадаць?”Кандуктар: “Так. Даводзіцца план, напрыклад, на “кола”. За смену пяць-шэсць колаў. І трэба прывезці нейкую колькасць грошай. За змену па плане трэба дзвесце квіткоў прадаць аднаму кандуктару. Калі не, то мы менш значна атрымліваем грошай, зусім невялікі працэнт”.
Дарэчы, прыбыткі Мінсктрансу за снежань павялічыліся толькі на 10 %. І хоць ільготы адмянілі толькі 17-га снежня, гэта лічба зусім невялікая.




2008-01-15
“Іронію лёсу. Працяг” будуць паказваць у мінскіх кінатэатрах увесь год
Мастацкі фільм “Іронія лёсу. Працяг” будуць паказваць у мінскіх кінатэатрах увесь год. Пра гэта Еўрарадыё паведаміў дырэктар “Кінавідэапракату” Васіль Коктыш.  Зараз стужка вяртаецца ў “Бярэсце”, у канцы студзеня яна зноў з’явіцца ў "Аўроры" і іншых цэнтральных  кінатэатрах.

Васіль Коктыш: “Фільм - безумоўны лідэр гэтага году. Ужо сёння “Іронія
лёсу-2” пабіў рэкорд “Піратаў Карыбскага мора”, якія былі лідэрамі
мінулага года”. 
Мяркуецца, што цягам пракату фільм наведаюць каля 200 тысяч чалавек.
Коктыш кажа, што ён будзе дэманстравацца да таго часу, пакуль будзе
попыт. Ужо вядома, што яго абавязкова пакажуць у мінскіх  кінатэатрах
напярэдадні наступнага Новага года.




2008-01-15
У Францыі бальшыня дзяцей - пазашлюбныя
Упершыню ў гісторыі Францыі бальшыня нованароджаных прыйшла на свет па-за шлюбам. Летась 50,6% немаўлят нарадзіліся па-за легалізаванымі шлюбамі, у той
час як у 1965 годзе іх было каля 6%. Сярэдні ўзрост мацярынства
францужанак наблізіўся да 30 год. 
У Францыі ў 2007 годзе нарадзілася
816 тысяч чалавек, а памерлі 526 тысяч. Усяго ў Францыі жыве 63 млн.
асобаў, паведамляе onet.pl.




2008-01-15
У пенсіянеркі замест “мабільніка” міліцыя знайшла патроны да “Макарава"
Патроны да пісталета Макарава знайшлі міліцыянты ў 60-гадовай жыхаркі Баранавічаў. Яна сама выклікала праваахоўнікаў, заявіўшы, што ў яе знік мабільны тэлефон. 
 Праваахоўнікі папрасілі дазволу на агляд кватэры, каб пераканацца, што
“мабільніка” там няма. Гаспадыня пагадзілася. Тэлефона праваахоўнікі не
знайшлі, але іх чакаў іншы сюрпрыз - пачак баявых патронаў да
пісталета Макарава, а таксама 30 літраў спіртаўтрымліваючай вадкасці і
200 пачкаў цыгарэт з расійскімі акцызнымі маркамі. 
Па словах пенсіянеркі, патроны тры гады таму набыў яе сын, які цяпер
адбывае пакаранне за здзейсненае злачынства. Нечаканая “знаходка”
дадасць да “заслуг” сына яшчэ адзін артыкул – “За незаконнае захоўванне
боепрыпасаў”. 

Алесь Літоўчык, Еўрарадыё, Баранавічы




2008-01-15
Украінцы пратэставалі перад польскім консульствам у Львове
Каля 1000 чалавек пратэставалі 15 студзеня каля польскага консульства ў Львове, патрабуючы хуткага прыняцця дамовы аб малым памежным руху паміж Польшчай і Украінай. У пратэсце ўзялі ўдзел жыхары памежных тэрыторый, для якіх выезд у
Польшчу - адзіны сродак зарабіць, - сказаў у інтэрв’ю Onet.pl Багдан
Кук, дэпутат Львоўскай раённай рады. Польскі консул аднак кажа, што
такіх жыхароў было не болей за 100, астатнія - тыя, хто чакае візаў.
Пратэстоўнікі трымалі транспаранты з надпісамі: “Не новаму Берлінскаму муру”, “Еўропа без межаў”, “Ушануйце Украіну”. Перад консульствам
пратэстоўцы ўсталявалі памежныя слупкі, апавітыя калючым дротам. 
Аднак
дарогі каля памежных пераходаў блакаваць ніхто не стаў, хаця
напярэдадні такія намеры былі. Была разблакаваная і дарога да пераходу
ў Раве Рускай, якую 14 студзеня блакавалі каля 100 чалавек.
Украінцы дамагаюцца дамовы, якую ўжо падпісалі з вугорцамі - аб бясплатных візах для жыхароў памежных тэрыторый. Такую дамову Украіна збіраецца падпісаць таксама са славакамі. Цяпер жа кошт польскай візы для ўкраінцаў - 35 еўра.




2008-01-15
Актывіст прадпрымальніцкага руху Алесь Таўстыка асуджаны на 15 сутак арышту
На 15 сутак адміністрацыйнага арышту асуджаны судом Цэнтральнага раёна сталіцы адзін з лідэраў прадпрымальніцкага руху, актывіст аргкамітэту руху “За свабоду” Алесь Таўстыка. Яго затрымалі сёння ў Мінску і пакаралі за актыўны ўдзел у акцыі прадпрымальнікаў 10 студзеня. Падчас судовага разгляду справы ў Таўстыкі пагоршыўся стан здароўя, і
міліцыянты абяцалі выклікаць яму "хуткую дапамогу" ў Цэнтральны РАУС,
куды прадпрымальніка павязуць перад адпраўкай у ізалятар, паведамляепрэс-служба Аляксандра Мілінкевіча. 
Нагадаем, цяпер за кратамі знаходзіцца некалькі лідэраў
прадпрымальніцкага руху — Анатоль Шумчанка, Аляксандр Макаеў, Сяргей
Парсюкевіч, асуджаных на 15 сутак арышту.




2008-01-15
Адтэрміноўку ад войска атрымаюць студэнты, якія навучаюцца за мяжой
Цяпер студэнт зможа атрымаць адтэрміноўку ад службы ў войску, нават адлічыўшыся з ВНУ. Такая палёгка стала магчымай пасля ўнясення зменаў у закон "Аб вайсковым абавязку і вайсковай службе". Начальнік прэс-службы Мінабароны РБ Вячаслаў Раменчык распавёў
Еўрарадыё пра тое, што адтэрміноўка будзе прадастаўляцца і аспірантам,
якія вучацца на завочцы, хаця раней гэта тычылася толькі “вочнікаў”. 
Маладыя людзі, якія адлічыліся з навучальнай установы, а пасля
аднавіліся ці нават проста падалі дакументы на аднаўленне, таксама
змогуць адцягнуць прызыў у войска:
“Калі малады чалавек атрымліваў вышэйшую альбо сярэднюю адукацыю і
адлічыўся па нейкіх прычынах, а пасля аднавіўся ў гэтую ВНУ альбо ў
іншую (магчыма нават, на іншую форму навучання), яму прадастаўляецца
адтэрміноўка для атрымання адукацыі. 
Выключэннем з’яўляюцца толькі выпадкі, калі студэнт адлічваўся за непаспяховасць альбо недысцыплінаванасць”.

Вячаслаў Раменчык падкрэсліў, што да гэтага студэнт не меў права на
адтэрміноўку пасля адлічэння з ВНУ. Нават нягледзячы на тое, аднавіўся
ён альбо не:
“Раней у нас было так – калі ён ужо адлічыўся, а потым аднавіўся, то ён губляў права на адтэрміноўку і прызываўся ў армію”. 
Адцягнуць службу ва Узброеных сілах змогуць і беларусы, якія навучаюцца
за мяжой. Начальнік прэс-службы Мінабароны запэўніў Еўрарадыё, што
неістотна, у якой краіне адбываецца навучанне. Усё, што трэба – гэта
прадаставіць афіцыйныя дакументы, якія б яго пацвярджалі.
У адпаведнасці з законам адтэрміноўку атрымалі і маладыя людзі, у якіх
ёсць цяжарныя жонкі, дзеці-сіроты і дзеці, якія засталіся без
бацькоўскай апекі , а таксама грамадзяне, чые родныя пацярпелі пры
выкананні службовых абавязкаў.




2008-01-15
Музычныя вынікі 2007 года ад Змітра Падбярэзскага і Таццяны Заміроўскай
Еўрарадыё разабрала па палічках мінулы музычны год у Беларусі разам з музычнымі крытыкамі Змітром Падбярэзскім і Таццянай Заміроўскай. Атрымалася, што самай удалай музычнай падзеяй крытыкі палічылі закрыты фестываль “Вольнае паветра”, і абодва выказаліся за правядзенне “Рок-Каранацыі”.
 
Еўрарадыё: Хацелася б пачуць ад
кожнага тры самыя важныя падзеі ў музычным свеце Беларусі за мінулы 2007 год…
Таццяна
Заміроўская: Я магу пачаць.
Асабіста для мяне першае – гэта фестываль Be2gether у Літве, бо гэта быў першы раз, калі
беларускія гурты, якія мне больш за ўсё падабаюцца, выступалі з сусветна
вядомымі гуртамі, якія, дарэчы, мне таксама вельмі падабаюцца. Было, напрыклад,
вельмі прыемна глядзець, калі гурт “Therapy?” пасля майго з
імі інтэрв’ю пайшоў глядзець на выступ гурта “Ляпис Трубецкой”. Я ім проста
расказала, якія яны крутыя… І вось гэтае зліццё агульнавядомага кантэксту з
беларускім магло атрымацца даволі трагічным, а выйшла проста крута! Гэта мяне
насамрэч натхніла на тое, што ўсё будзе не так дрэнна, як мне падавалася раней.
Другое – тое, што
ўсе тыя, хто ствараў беларускі рок, выдалі проста выдатнейшыя альбомы ў 2007
годзе. І “Крама”, і “NRM”, і “Нейра
Дзюбель”, і “Ляпісы”.
Трэцяе – мабыць,
гэта фестываль “Вольнае паветра”, бо там была такая атмасфера, якую я за
апошнія некалькі гадоў нідзе не адчувала. Асабліва на “Басовішчы”… 
 
Зміцер
Падбярэзскі: Для сябе першае, што адзначу, – 10-годдзе “Народнага
альбома”. Гэта падзея, якая будзе на працягу многіх гадоў вызначаць некаторыя
тэндэнцыі развіцця беларускай музыкі. Не проста ўпершыню ў Беларусі
прадстаўнікамі розных музычных калектываў была створаная нейкая канцэптуальная
праграма. Наколькі я ведаю, нават у нашых бліжэйшых краінах-суседзях няма
нічога падобнага. 
Другой падзеяй я б
назваў той самы паход рок-музыкаў у Адміністрацыю прэзідэнта. Можна, канешне,
спрачацца наконт таго, наколькі гэта патрэбна было, але ж ізноў-такі сам гэты
факт хаця б нейкі час будзе вызначальным для многіх падзеяў у беларускай
музыцы. Сама сустрэчы адбылася, аднак што за ёй будзе, апрача такіх фактаў, як
арганізацыя канцэртаў і траплянні ў ратацыю на радыёстанцыях, ніхто пакуль
дакладна сказаць не можа. Хоць, на маю думку, нічога такога дрэннага гэтыя
музыкі не зрабілі!
Трэцяе – таксама
“Вольнае паветра”. Таму што вельмі добра, што прайшоў не тое каб лакальны
фестываль, але вельмі прыемны канцэрт на адкрытым паветры без усялякіх там
забаронаў. Людзі маглі паводзіць сябе так, як хацелі, і ніхто за гэта не караў
і не крычаў што-небудзь накшталт “не сядзіце тут” ці “сюды нельга!” Ну, і сама
музыка на сапраўды вольным паветры для мяне асабіста ўспрымалася цалкам
па-іншаму ў параўнанні з закрытымі пляцоўкамі. 

ЕРБ: Ну, калі вы абодва
закранулі пытанне “Вольнага паветра” – пытанне: чаму тая музыка, якая
з’яўляецца мэйнстрымам і мае даволі шырокую аўдыторыю ў Еўропе, у Расіі і
Украіне, ў Беларусі з’яўляецца элітарнай і закрытай? Прычым большасць людзей
проста не ведае пра яе.
Т.З.: Я лічу, што наогул
нельга задавацца пытаннямі кшталту: чаму там усё добра, а ў нас неяк усё
па-іншаму і нейкая іншая аўдыторыя? У нас проста маленькая краіна – нас наогул
мала. Я не думаю, што існуюць нейкія там інфармацыйныя хібы, куды правальваецца
музычная інфармацыя. Напрыклад, усе, каго я ведаю і хто цікавіцца музыкай, яны
былі на “Вольным паветры”. Нягледзячы на тое, што фэст быў закрытым, усе, хто
хацеў туды патрапіць, з маіх знаёмых туды патрапілі. Усім было добра, і ўсё было
выдатна. А вось якраз на фэсце ў Крупках было вельмі шмат “нармальных рэальных
пацаноў”, якія крыху сапсавалі усім настрой. Канешне, кепскіх “пацаноў” трэба
адукоўваць, але не з музыкі пачынаць, а з самай калыскі.
ЕРБ: Атрымліваецца, што
для Беларусі самы лепшы фармат – закрыты канцэрт?
Т.З.: Любы добры
фестываль павінен быць у чымсьці закрытым і ў чымсьці прыватным. Бо гістарычна,
калі ўзгадваць сусветны кантэкст, мы можам заўважыць, што самыя легендарныя
канцэрты, клубы і вечарыны былі менавіта закрытымі. І тое, што трапіць на іх
мог не кожны, і абумоўлівала паспяховасць гэтых мерапрыемстваў.
ЕРБ: Зміцер, тады да
Вас пытанне. Чаму “Вольнае паветра” ўдалося, хаця і было закрытым
мерапрыемствам і было не для ўсіх, як гэта было ў Крупках? 
З.П.: Тут можна
спасылацца на тое, што ў Беларусі няма традыцыі правядзення падобных
фестываляў. Хаця я лічу, што ў нас іх проста мала. Справа ў тым, што на
канцэртах кшталту “Дажынак” выступаюць калектывы, для якіх музыка – гэта толькі
праца, і нічога больш. І таму тое, што яны выконваюць, не чапляе людзей. Вось
калі людзі ўсё ж такі сутыкаюцца з сапраўднымі музыкамі, якія сваёй музыкай
перадаюць і расказваюць пра пачуцці, – узнікае непаразуменне. І я думаю, што
калі “Вольнае паветра” праводзілася б у тых жа Крупках, то некаторыя з тых “пацаноў” пачалі б задумвацца, а некаторыя проста не прыходзілі б. Ну і
дзякуй Богу!
ЕРБ: У Беларусі
склалася такая сітуацыя, што маладыя гурты не ведаюць, куды ісці са сваім
прадуктам. Зразумела, канешне, што трэба працаваць, аднак хочацца пачуць, што
параяць маладым айчынным музыкам Зміцер Падбярэзскі і Таццяна Заміроўская.
Т.З.: Адразу ж скажу,
што першае, што трэба рабіць – гэта даваць як мага больш канцэртаў! Калі няма
магчымасці выступаць на буйных фэстах, граць у клубах. Калі там зачынена, –
даваць “кватэрнікі”. Можна яшчэ рабіць выязныя канцэрты ў лесе, яшчэ можна
выступаць на закрытых заводах (гэта, дарэчы, шмат хто рабіў). І менавіта такім
чынам шукаць сабе публіку. Тады праз год такога канцэртавання ў вас будзе 500
фанатаў, якія пойдуць за вамі куды заўгодна. Канкрэтныя прыклады тых, хто ў Беларусі так рабіў, - “Гурзуф”, “Серебряная свадьба” і “Фляўс і Кляйн.”
ЕРБ: Атрымліваецца,
што самая правільная для Беларусі канцэпцыя – гэта work band (працоўны
калектыў)?
Т.З.: Так. І ёсць яшчэ
такая папулярная памылка маладых камандаў, што трэба запісаць альбом і аднесці
яго на радыё. Ды нікому не патрэбная ваша фанаграма! Ну, хто праслухае вашу
песню на радыё? Некалькі бабуляў і чыесьці бацькі? Нармальныя людзі, якія
будуць вас слухаць, не слухаюць айчыннае радыё, бо там няма вартай іх музыкі.
Таму трэба кантакт з публікай “твар да твару”.
ЕРБ: Зміцер, а Вы што
параіце маладым музыкам?
 
З.П.: А я не хацеў бы
нічога раіць, бо калі людзі пачынаюць займацца музыкай, то яны павінны самі для
сябе вырашыць, чым гэта для іх будзе – ці то часовым захапленнем музыкай, ці то
нейкай стратэгічнай мэтай. Таму што калі паглядзець на маладыя калектывы, то
больш за тры гады жывуць з 10 гуртоў не больш за адзін-два. І, па сутнасці,
большасць з людзей, якія бяруць у рукі інструменты, проста цікавяцца музыкай, а
з цягам часу пачынаюць збіраць маркі ці разводзіць рыбак. Таму першыя два гады
каманда павінна граць дзе заўгодна, перад любой публікай, нават без ганарараў,
проста граць і назапашваць вопыт. І толькі з цягам часу ставіць перад сабою
іншыя мэты, такія, як запіс альбому.
ЕРБ: Зараз рыхтуецца “Рок-Каранацыя-2007.” Можа стацца так, што
з-за пэўных абставін там не будуць выступаць мэтры айчыннага року. Ці варта
тады наогул праводзіць такое мерапрыемства?
 
З.П.: Праводзіць трэба
нягледзячы ні на што! Проста сама па сабе “Рок-Каранацыя” – гэта далёка не
апошняя падзея ў Беларусі. Да таго ж, гэты год быў вельмі плённы, і вызначаць,
хто перамог, у некаторых намінацыях будзе вельмі цяжка. 
 
Т.З.: Я таксама за тое, каб
праводзіць. Узгадваючы, хто і што выдаў у 2007 годзе проста цікава паглядзець
на бітву тытанаў. На мой погляд, сёлетняя “Каранацыя” павінна нечым нагадваць
96-ы і 97-ы год, калі за карону біліся сапраўды вартыя гурты і альбомы. Вось
апошнія “Каранацыі” мяне проста ўводзілі ў нейкі дэпрэсіўны стан… 
 
ЕРБ: Сапраўды цікава, што ж
нарэшце будзе на гэтай “Рок-Каранацыі”. Але ў мяне такое
пытанне: за чым будучыня беларускай музыкі?
Т.З.: За намі! За мной і
за Змітром Падбярэзскім!
 
З.П.: Не, за мной толькі
мінулае…
Т.З.: Тады за мной
будучыня!
 
ЕРБ: Ага, я так
разумею, што можна пасля гэтага скончваць размову… Тым не менш, на Ваш погляд,
якія стылі будуць мэйнстрымам у Беларусі праз два гады, праз пяць год?
 
З.П.: Насамрэч,
загадваць на будучыню – няўдзячная справа. Аднак я думаю, што будзе пашырацца
тэндэнцыя звароту музыкаў да фальклору. А мэйнстрым будзе за такім класічным
рокам, нешта такое, што робіць зараз “Крама”. Маладыя будуць граць модную
музыку, з цягам часу сталець і пераходзіць на больш асэнсаваную, хоць і не
настолькі модную музыку. 
 
Т.З.: Мне падаецца, што
беларуская музыка, і асабліва маладая, у бліжэйшым будучым набудзе яшчэ большую
сімбіятычнасць. Таму што зараз відавочная тэндэнцыя зліцця музыкі з тэатрам,
з літаратурай, з перформансамі, з модай. Прычым развіваецца гэта ўсё больш і
больш сур’ёзна. І, канешне, кіно. Нават зараз шмат хто з беларускіх гуртоў піша
музыку для кіно, напрыклад, “Без Білета”. 
 
ЕРБ: Дзякуй за адказы,
і тады апошняе. Уявіце, што ў Вас ёсць магчымасць звярнуцца да людзей. Што б
Вы ім сказалі?
Т.З.: У мяне ёсць
апакаліптычны зварот, які ня так даўно
прачытала ва ўкраінскім часопісе “Наш”. Там быў матэрыял пра тое, што
праз 5 год будзе Апакаліпсіс, і ўсе мы знікнем. Аўтар, спадар Цвяткоў,
сцвярджае, што ўсім людзям трэба перагледзець свае адносіны да ўсяго і пачаць
жыць так, нібыта праз 5 год нічога не здарыцца. Дык вось там быў апошні радок,
які зараз вызначае ўсё маё жыццё: усе людзі браты, і мы павінны забаўляць адзін
аднаго на працягу апошніх для нас 5 гадоў!
ЕРБ: Класссссс…
Т.З.: Вось, забаўляйце
адзін аднаго, і потым нічога не будзе!
З.П.: У працяг Таніных
думак, я б хацеў, каб на працягу гэтых пяці гадоў перад Апакаліпсісам кожны з
нашых слухачоў запісаў хоць бы адзін сольны альбом! Які заўгодна, таму што ўсё
роўна гэта будзе працаваць на будучыню беларускай музыкі. Ну, і на тую музыку,
якая ўзнікне пасля Апакаліпсісу…
Фота: www.ru.wikipedia.org, www.vinah.livejournal.com




2008-01-15
Уладзімір Беражкоў: Лепшага календара нашая зборная не заслужыла
Нацыянальнай зборнай Беларусі па футболе дастаўся някепскі каляндар адборачных гульняў чэмпіянату свету 2010 года. Такое меркаванне ў інтэрв’ю Еўрарадыё выказаў галоўны рэдактар газеты “Прессбол” Уладзімір Беражкоў. Нагадаем, учора ў сталіцы Харватыі быў узгоднены каляндар матчаў у 6-й адборачнай групе. Зборная Бернда Штанге распачынае і заканчвае гульні на выездзе, адпаведна з украінцамі і англічанамі. 
Вось што гаворыць Уладзімір Беражкоў: “Мы лепшага календара не заслужылі, бо занялі адпаведнае месца і маем адпаведны рэйтынг. А дамаўляецца, як правіла, тройка найлепшых, яны “дзеляць шкуру мядзведзя”. Нам жа дастаецца рэшта…”
Тым не менш, Беражкоў лічыць, што беларуская дэлегацыя на чале з Берндам Штанге і Міхаілам Вергяенкам у Заграбе “папрацавала нармальна”. 
Старт з матча з украінцамі – някепскі варыянт, але было б лепш, каб матчы з лідэрамі групы, харватамі і англічанамі, адбыліся ў іншы час, мяркуе галоўны рэдактар “Прессбола”: 
“Канешне, шкада, што не трапляем у “вокны”, калі ў нацыянальных чэмпіянатах “грандаў” перапынкі. У гэтыя моманты, у чэрвені, ліпені, добра было б згуляць з камандамі калібра Харватыі, Англіі”.
Каляндар гульняў можна паглядзець тут.




2008-01-15
Для беларускіх выратавальнікаў распрацуюць адмысловы аўтамабіль
Адмысловы айчынны аўтамабіль распрацуюць для Міністэрства па надзвычайных сітуацыях Беларусі.  Аварыйна-выратавальная машына будзе створаная на шасі Мінскага
аўтамабільнага завода. Як паведамляе МНС, новы аўтамабіль дазволіць
замяніць састарэлую тэхніку, якая цяпер знаходзіцца на ўзбраенні
аддзелаў беларускіх выратавальнікаў.

Інтэрфакс




2008-01-15
Літоўскі суд арыштаваў прапуцінскіх актывістаў, якія прыйшлі з Беларусі
На 35 сутак арышту асудзіў літоўскі суд дваіх актывістаў прапуцінскага руху, якія нелегальна прыйшлі з Беларусі. Расіяне Канстанцін Галаскокаў і Антон Дугін збіраліся такім чынам дайсці да Эстоніі, бо ў атрыманні эстонскіх візаў ім было адмоўлена.  Беларускія памежнікі хлопцаў не заўважылі, а ў Літве іх затрымалі.
“Нелегалам” пагражала да двух гадоў пазбаўлення волі. Пасля адбыцця
пакарання расіян дэпартуюць на радзіму.
Дарэчы, літоўцы канфіскавалі ў
іх асабістую маёмасць, у тым ліку бінокль начнога бачання, паведамляерасійская служба Радыё Свабода.




2008-01-15
Беларусь займае апошняе месца ў Еўропе па ўзроўні эканамічнай свабоды
150-е месца займае Беларусь сярод эканамічна свабодных краін свету. Штогадовы рэйтынг склалі амерыканскі даследчы фонд "Heritage Foundation" і часопіс "The Wall Street Journal". Агулам у рэйтынгу называюцца 157 краін. Пры яго складанні краіны ацэньваюцца па 10 намінацыях, сярод якіх –
свабода інвестыцый, свабода гандлю і г. д. У выніку Беларусь набрала
толькі 44,7 бала. 
Эксперты кажуць, што такое нізкае месца звязана з
адмовай нашай краіны ад постсавецкіх рэформаў. Складальнікі рэйтынгу
адзначаюць, што сярод краін еўрапейскага рэгіёна Беларусь займае
апошняе месца па ўзроўні эканамічнай свабоды. 
Адзначым, што першае месца ў рэйтынгу займае Гонг-Конг (90,3 бала),
другое – Сінгапур (87,4 бала), трэцяе – Ірландыя (82,4 бала). Нашыя
суседзі літоўцы на 26 месцы, украінцы на 133-м, а расіяне на 134-м
месцы.
БелаПАН




2008-01-15
Вольга Гаварцова выбыла з адкрытага чэмпіянату Аўстраліі па тэнісе
Беларуска Вольга Гаварцова выбала з адкрытага чэмпіянату Аўстраліі па тэнісе. У першым крузе яна без барацьбы прайграла балгарцы Цветане Піронкавай – 1:6, 1:6. Адзначым, што Гаварцова займае ў сусветным рэйтынгу 47-е месца, а яе саперніца толькі 94-е.  Такім чынам, у адзіночным разрадзе ў другі круг прабілася толькі адна
прадстаўніца Беларусі - Вікторыя Азаранка (25-е месца ў сусветным
рэйтынгу). Яе саперніцай будзе немка Сандра Клёзель (162-е месца).

БелаПАН




2008-01-15
У Магілёве абстралялі тралейбус, хуліганам пагражае да трох гадоў турмы
Тралейбус абстралялі хуліганы з пнеўматычнага пісталета ў Магілёве. Два 23-гадовыя хлопцы ў нецвярозым стане так “павесяліліся” пасля рыбалкі. Яны тройчы стрэлілі ў вокны тралейбуса, на шчасце, ніхто не пацярпеў, бо пасажыраў у салоне не было. Па факце хуліганства заведзеная крымінальная справа. Хлопцам пагражае
да трох гадоў пазбаўлення волі. 
Дарэчы, па магілёўскіх тралейбусах з
пнеўматычнай зброі страляюць ужо не першы раз. У 2006 годзе страляў
27-гадовы мужчына, таксама абыйшлося без ахвяраў, паведамляе “Польскае
радыё для замежжа”.




2008-01-15
У страйку ўдзельнічала палова індывідуальных прадпрымальнікаў Беларусі
15 студзеня ў Беларусі завяшаецца двухтыднёвы страйк індывідуальных прадпрымальнікаў. Яны пратэставалі супраць прэзідэнцкага ўказа № 760, паводле якога не змогуць выкарыстоўваць працу наёмных працаўнікоў, за выключэннем блізкіх сваякоў.  Вось што сказаў пра вынікі акцыі ў інтэрв’ю Еўрарадыё адзін з лідэраў прадпрымальніцкага руху Віктар Гарбачоў:
“За два тыдні ў Беларусі прынялі ўдзел у забастоўцы каля 50%
прадпрымальнікаў. Ёсць пэўны адсотак людзей, якія працягваюць і далей
не выходзіць на працу… 
Вынік заўсёды ёсць. З’явіліся новыя лідэры, якія
прыйшлі на месца арыштаваных. Прадпрымальнікі ў рэгіёнах
самаарганізоўваюцца. Інфармацыя дайшла літаральна да ўсіх населеных
пунктаў, дзе ёсць прадпрымальнікі”. 
Нагадаем, 10 студзеня ў Мінску адбылася несанкцыяваная акцыя
прадпрымальнікаў, у якой ўдзельнічала некалькі тысяч чалавек. 27 яе
ўдзельнікаў былі затрыманыя, 23 з іх былі асуджаныя на адміністрацыйны
арышт на 15 сутак (толькі студэнтка Таццяна Цішкевіч была пакараная 20
суткамі). 
Пазней былі арыштаваныя актывісты прадпрымальніцкага руху
Аляксандр Макаеў і Сяргей Парсюкевіч. За кратамі таксама знаходзяцца
кіраўнік грамадскага “Перспектыва” Анатоль Шумчанка і лідэр Аб’яднанай
грамадзянскай партыі Анатоль Лябедзька.
Удзельнікі акцыі 10 студзеня прынялі рашэнне наступны раз сабрацца на Кастрычніцкай плошчы 21 студзеня.




2008-01-15
Пацыенты туберкулёзнай бальніцы ў Наваельні прыпынілі галадоўку
Прыпыненая галадоўка пацыентаў Рэспубліканскай туберкулёзнай бальніцы ў Наваельні, што ў Дзятлаўскім раёне.  Нагадаем, каля 150 чалавек патрабавалі паляпшэння ўмоваў лячэння.
Паводле іх словаў, іх кепска кормяць, адсутнічаюць неабходныя сродкі
гігіены, у палатах холадна, няма гарачай вады, хворых не выпускаюць за
тэрыторыю бальніцы. 
Паводле словаў аднаго з удзельнікаў галадоўкі
Сяргея Воранава, іх акцыя прыпыненая па аб’ектыўных прычынах. Хворыя не
могуць доўга галадаць, бо тады не змогуць прымаць лекі. А адмова ад
лекаў стала б парушэннем лекавага працэсу, што прывяло б да пераводу
пацыентаў на прымусовае лячэнне ў бальніцу зачыненага тыпу. 

Наша ніва




2008-01-15
“Малады фронт”, які не рэгіструюць у Беларусі, легалізаваўся ў Чэхіі
У Чэхіі афіцыйна зарэгістраваная беларуская моладзевая арганізацыя “Малады фронт”. У Беларусі ж ёй улады адмаўлялі ў легальным статусе аж пяць разоў, а яе ўдзельнікаў пераследуюць “за ўдзел у незарэгістраванай арганізацыі”. Рэгістрацыі “Маладога фронту” паспрыялі сябры чэшскага грамадскага
аб’яднання “Свабодная Беларусь”. Чакаецца, што бліжэйшым часам
моладзевая арганізацыя атрымае рэгістрацыю ў Польшчы і ва Украіне. 
Паводле дакументаў міжнароднага грамадскага аб’яднання “Малады фронт”, пададзеных на рэгістрацыю ў Чэхіі, арганізацыя мае права мець
філіі, а таксама дзейнічаць ва ўсіх краінах Еўропы, у тым ліку і ў
Беларусі, паведамляе “Наша ніва”.




2008-01-15
Бюджэт Беларусі сёлета на прыватызацыі атрымае 3,7 млн долараў - Мінфін
8 мільярдаў рублёў без уліку продажу акцый “Белтрансгаза” мусяць скласці сёлета паступленні ад прыватызацыі ў 2008 годзе. Пра гэта паведамляе Міністэрства фінансаў нашай краіны. Нагадаем, да 20 лютага “Газпром” мусіць пералічыць Беларусі чарговыя
625 мільёнаў долараў за 12,5% акцый “Белтрансгаза”. Такім чынам
расійская кампанія атрымае ўжо 25% у гэтым беларускім прадпрыемстве. 

БЕЛТА




2008-01-15
Зборная Штанге пачынае з Украіны, а заканчвае Англіяй (каляндар гульняў)
Матчам з камандай Украіны стартуе ў адборачным турніры чэмпіянату свету 2010 года зборная Беларусі па футболе. Гэта стала вядома пасля таго, як учора ў сталіцы Харватыі быў узгоднены каляндар матчаў у 6-й адборачнай групе. З украінцамі беларусы згуляюць 6 верасня 2008 года ў гасцях, а
завершаць адборачныя матчы 14 кастрычніка 2009 года таксама на выедзе
гульнёй з англічанамі. 
Нагадаем, у нашай групе таксама зборныя Харватыі, Казахстана і Андоры.
Наўпрост на чэмпіянат свету трапляе толькі пераможца групы, другая
каманда будзе змагацца за іншую пуцёўку ў дадатковых матчах. 

Каляндар гульняў у нашай групе выглядае так:

2008 год20 жніўня. Казахстан – Андора
6 верасня. Андора – Англія, Харватыя – Казахстан, Украіна – Беларусь
10 верасня. Харватыя – Англія, Андора – Беларусь, Казахстан – Украіна
11 кастрычніка. Англія – Казахстан, Украіна – Харватыя
15 кастрычніка. Беларусь – Англія, Харватыя – Андора

2009 год
1 красавіка. Англія – Украіна, Андора – Харватыя, Казахстан – Беларусь
6 чэрвеня. Казахстан – Англія, Харватыя – Украіна, Беларусь – Андора
10 чэрвеня. Англія – Андора, Украіна – Казахстан
19 жніўня. Беларусь – Харватыя.
5 верасня. Украіна – Андора, Харватыя – Беларусь
9 верасня. Англія – Харватыя, Беларусь – Украіна, Андора – Казахстан
10 кастрычніка. Украіна – Англія, Беларусь – Казахстан
14 кастрычніка. Англія – Беларусь, Казахстан – Харватыя, Андора – Украіна. 

БелаПАН




2008-01-15
У Маскве асуджаныя забойцы беларускага банкіра Ліснічука
Забойцы беларускага банкіра Аляксандра Ліснічука асуджаныя Маскоўскім гарадскім судом у панядзелак. Нагадаем, старшыня савета дырэктараў “Белбізнэсбанка” быў застрэлены
кілерам у Мінску ў 1993 годзе. Доўгі час забойства не ўдавалася
раскрыць. Толькі ў 2004 годзе высветлілася, што Аляксандра Ліснічука
забіла банда кілераў, якая атрымала назву “кінгісепская”. 
У Маскоўскім
гарадскім судзе была даказаная віна 7 кілераў у забойстве шэрагу
бізнэсоўцаў, а сярод іх і беларуса. Яны былі асуджаныя на тэрміны ад 6
да 19 гадоў пазбаўлення волі, паведамляе газета "Московский
комсомолец".




2008-01-15
У Мінску кіроўца затрымаў п’янага пешахода
П’янага пешахода-парушальніка затрымаў у Мінску кіроўца аўтамабіля Опель”. Ён пераходзіў праспект газеты “Звязда” ў 30 метрах ад пешаходнага перахода.  На сярэдзіне дарогі мужчыну збіў аўтамабіль, але ён адразу ж ускочыў і
кінуўся ўцякаць. Неўзабаве яго злавіў кіроўца. У ДАІ паведамляюць, што
пешаходу пагражае штраф да трох базавых велічынь, паведамляе агенцтва“Мінск-навіны”. 




2008-01-15
Жырыноўскі палохае, што Літва застанецца без Вільні
Аддаць Вільню і Віленскі край Беларусі прапанаваў скандальны расійскі палітык, кандыдат у прэзідэнты на сакавіцкіх выбарах Уладзімір Жырыноўскі. У адным з нядаўніх інтэрв’ю ён такім чынам прарэагаваў на патрабаванне
прэзідэнта Літвы Валдаса Адамкуса пра выплату Расіяй кампенсацыі ў
памеры 28 мільярдаў долараў за страты, нанесеныя падчас акупацыі краіны
Савецкім Саюзам. 
Калі ж Літва атрымае такую кампенсацыю, ёй давядзецца
і ў іншых пытаннях аднавіць статус-кво, які існаваў да Другой сусветнай
вайны, г. зн. пазбавіцца Вільні і Клайпеды, лічыць Жырыноўскі. novonews.lv








2008-01-16
Аляксандр Глеб трапіў у дваццатку лепшых плэймэйкераў свету
26-гадовы паўабаронца лонданскага "Арсенала" і капітан нацыянальнай зборнай Беларусі па футболе Аляксандр Глеб заняў 20-е месца ў спісе лепшых плэймэйкераў свету па выніках 2007 года. Даследаванне правяла Міжнародная федэрацыя футбольнай гісторыі і статыстыкі, якая знаходзіцца ў Нямеччыне. 
Першым у гэтым спісе стаў Кака ("Мілан", Італія), другім — яго аднаклубнік італьянец Андрэа Пірла. На трэцяй пазіцыі аргентынец Ліанэль Месі ("Барселона", Іспанія).БелаПАН




2008-01-16
Беларусь, верагодна, закупіць расійскую зенітную ракетную сістэму С-400
Беларусь у будучым, верагодна, закупіць расійскую зенітную ракетную сістэму С-400 "Трыумф".
 Такую інфармацыю распаўсюдзілі афіцыйныя крыніцы са спасылкай на старшыню Дзяржаўнага ваенна-прамысловага камітэта Мікалая Азаматава. 
Паводле яго слоў, цікавасць Узброеных сіл Беларусі да С-400 выклікана вынікамі выпрабаванняў сістэмы, прыняццем яе на ўзбраенне і пастаноўкай на баявое дзяжурства ў войскі супрацьпаветранай абароны Расіі. 
Зенітная ракетная сістэма С-400 цяпер праходзіць ва Узброеных сілах Расіі доследную эксплуатацыю. Паводле яе вынікаў будуць ліквідаваныя выяўленыя недахопы, праведзены неабходныя дапрацоўкі матэрыяльнай часткі сістэмы і дакументацыі. 
Доследная эксплуатацыя будзе доўжыцца два гады, і толькі пасля гэтага расійская прамысловасць пачне забяспечваць серыйнымі ўзорамі С-400 найперш уласныя войскі СПА.
БелаПАН




2008-01-16
Суд прымусіў гомельскі універсітэт аднавіць Змітра Жалезнічэнку
Суд Цэнтральнага раёна Гомеля адмяніў загад рэктара універсітэта імя Францыска Скарыны аб адлічэнні Змітра Жалезнічэнкі. Таксама суд прыняў рашэнне аднавіць актывіста апазіцыі.
 Нагадаем, Жалезнічэнка быў адлічаны з трэцяга курса матэматычнага факультэта нібыта за сістэматычнае парушэнне правілаў унутранага распарадку навучальнай установы. 
У жніўні 2007 года ён быў аштрафаваны гаспадарчым судом "за пазапраўную прадпрымальніцкую дзейнасць". Студэнт быў адным з арганізатараў канцэрту беларускіх бардаў у Гомелі, і за распаўсюджванне квіткоў на канцэрт прыцягнуўся да адміністрацыйнай адказнасці.БелаПАН




2008-01-16
У Цэнтральным РАУС знаходзяцца 10 актывістаў апазіцыі, затрыманых сёння
У Цэнтральным РАУС знаходзяцца 10 моладзевых актывістаў апазіцыі, затрыманых сёння па розных падставах. Пра гэта Еўрарадыё паведаміў палітык Павел Севярынец.
 “Аднаго хлопца затрымалі прама на працы, адну дзяўчыну забралі з кватэры, яшчэ пяць чалавек затрымалі на катку на Нямізе. Там была акцыя ў падтрымку Фінкевіча — людзі каталіся на каньках, трымаючы ў руках партрэты палітвязня. Яшчэ траіх ўзялі ў цэнтральным судзе, куды яны прыйшлі падтрымаць Юлю Сіўцову, якая атрымала 15 сутак”.
Па словах Севярынца, сярод затрыманых Люда Атакулава, Кася Галіцкая, Франак Вячорка, Кася Краснова, Уладзь Сяргееў. Некаторыя з іх затрыманыя за ўдзел у несанкцыянаванай акцыі прадпрымальнікаў 10 студзеня, а некага, на думку палітыка, будуць судзіць за дробнае хуліганства. 
Севярынец выказаў меркаванне, што ўлады распачалі прэвентыўныя затрыманні напярэдадні чарговай акцыі прадпрымальнікаў, запланаванай на 21 студзеня на Кастрычніцкай плошчы.




2008-01-16
ДАІ узмацніла кантроль за выкарыстаннем пасаў бяспекі
Супрацоўнікі Дзяржаўтаінспекцыі ўзмацнілі кантроль за выкарыстаннем кіроўцамі пасаў бяспекі. Пра гэта паведаміў намеснік начальніка рэспубліканскай ДАІ Ігар Ваніцкі. Паводле яго слоў, у апошнія месяцы на дарогах Беларусі з'явілася шмат кіроўцаў, якія перасталі прышпільвацца пасамі бяспекі падчас руху. 
Таму было прынята рашэнне паўторна, як гэта было вясной 2007 года, узмацніць кантроль за выкананнем гэтага правіла, паведамляе “Інтэрфакс”. 
Нагадаем, за непрышпілены пас бяспекі кіроўца, а таксама пасажыры могуць быць аштрафаваныя на 35 тысяч рублёў.




2008-01-16
Мінскі офіс АБСЕ ўзначаліць нямецкі дыпламат
Урад Беларусі даў згоду на працяг працы офіса АБСЕ у Мінску. Аб гэтым заявіў амбасадар Нямеччыны у нашай краіне Гебхардт Вайс. Паводле яго слоў, офіс АБСЕ ўзначаліць будзе працаваць пад кіраўніцтвам нямецкага дыпламата.




2008-01-16
Сусветны банк пазычыць Беларусі 100-150 млн долараў на электраэнергетыку
Сусветны банк плануе пачаць распрацоўку новага крэдытнага праекту для Беларусі ў галіне энергетыкі і энергаэфектыўнасці, у рамках якога будзе выдадзены крэдыт на 100-150 мільёнаў долараў. Ужо ў гэтым месяцы беларускі ўрад чакае ад Сусветнага банка праект крэдытнай дамовы па пазыцы на развіццё сістэм водазабеспячэння і водаадвядзення коштам 60 мільёнаў долараў. 
Пры гэтым упершыню банк гатовы поўнасцю прафінансаваць рэалізацыю праекта, якая пачнецца ў 2009 годзе. Разам з тым Сусветны банк гатовы дапамагчы Беларусі ў рашэнні экалагічных праблем глабальнага значэння і задач у сферы энергетыкі, а таксама ў павышэнні канкурэнтаздольнасці нацыянальнай эканомікі.
"Інтэрфакс"




2008-01-16
Летась дзяржаве вярнулі 1300 пазапраўна занятых зямельных надзелаў
У Беларусі ў 2007 годзе дзяржаве вернута каля 1 300 пазапраўна занятых зямельных надзелаў. Пра гэта паведаміў генеральны пракурор Беларусі Пётр Міклашэвіч. Паводле яго слоў, летась было выяўлена каля 3,5 тысяч парушэнняў у гэтай сферы. Устаноўлена каля 1 200 фактаў пазапраўнага захопу зямельных надзелаў. 
Да адміністрацыйнай і дысцыплінарнай адказнасці прыцягнута больш за 420 службовых асобаў, распачата 9 крымінальных спраў. Таксама пададзена пазоваў на суму каля 190 мільёнаў рублёў.
БЕЛТА




2008-01-16
Двое маладых беларускіх баксёраў сёлета могуць стаць чэмпіёнамі свету
Сёлета адразу двое беларусаў могуць стаць чэмпіёнамі свету сярод баксёраў-прафесіяналаў. Пра гэта паведаміў старшыня Беларускай федэрацыі прафесійнага бокса Генадзь Наркевіч. На дадзены момант абодва баксёра Юрый Раманаў і Сяргей Гулякевіч валодаюць тытуламі чэмпіёнаў Еўропы. Раманаў займае другі радок у рэйтынгу па версіі Сусветнай баксёрскай асацыяцыі (WBA). 
Ужо ў сярэдзіне гэтага года ён можа пазмагацца за тытул чэмпіёна свету, прычым гэты бой можа адбыцца ў Мінску. Сяргей Гулякевіч займае чацвёртае месца ў сусветным рэйтынгу. 
Сёлета яму давядзецца правесці спачатку добраахвотную, а затым абавязковую абарону тытула чэмпіёна Еўропы. Калі гэтыя баі пройдуць паспяхова, то да канца года беларус атрымае права пазмагацца і за сусветны пояс.БЕЛТА




2008-01-16
У Беларусі працягваецца пошук Захаранкі, Завадскага, Ганчара і Красоўскага
Генеральная пракуратура працягвае расследаванне спраў аб знікненнях вядомых у Беларусі людзей. Пра гэта на прэс-канферэнцыі 16 студзеня ў Мінску паведаміў генпракурор Пётр Міклашэвіч. Паводле яго слоў, да гэтага часу аб'ектыўнай інфармацыі, што пацвярджае факты знікнення, у следчым і аператыўным шляхам не ўстаноўлена. 
Нагадаем, былы міністр унутраных спраў Беларусі Юрый Захаранка знік у траўні 1999 года, палітык Віктар Ганчар і бізнесмен Анатоль Красоўскі — у верасні таго ж года, тэлеаператар Дзмітрый Завадскі — у ліпені 2000 года.
БелаПАН




2008-01-16
У Беларусі пасля калядных святаў назіраецца ўздым грыпу і прастудаў
Павышэнне захворвання грыпам і вострымі рэспіраторна-віруснымі захворваннямі адзначана ў Беларусі ў першы тыдзень пасля святаў. Пра гэта паведамілі ў Міністэрстве аховы здароўя Беларусі. З 7 па 13 студзеня ў кантрольных гарадах краіны зарэгістравана больш за 40 тысяч выпадкаў захворвання ВРВІ і грыпам, што ў 2 разы больш у параўнанні з папярэднім тыднем. 
Па папярэдніх прагнозах, эпідэмія грыпу ў Беларусі можа наступіць у канцы студзеня — пачатку лютага.
“Інтэрфакс”




2008-01-16
БРСМаўцаў пазбавілі адраснай дапамогі з-за будаўнічых атрадаў
Як нечакана аказалася, льготы пакінулі толькі адзінокім інвалідам 1-й і 2-й групы, у якіх увогуле няма дзяцей. Еўрарадыё высветліла, што з-за трактоўкі закону можна пазбавіцца льготаў і адраснай сацыяльнай падтрымкі ў самых неверагодных выпадках. Напрыклад, маладая студэнцкая сям’я мае права разлічваць на дапамогу толькі ў тым выпадку, калі і муж, і жонка вучацца на бюджэтнай форме дзённага аддзялення. Калі хоць адзін з іх навучаецца за ўласныя грошы, тады сям’я цалкам пазбаўляецца сацыяльнай падтрымкі. 
У абсурдную сітуацыю трапляюць і студэнты, якія за мінулы год выязджалі за мяжу на аздараўленне, адпачынак альбо ў працоўны лагер ад БРСМ. Паводле закону, халастыя студэнты, якія “здзяйснялі за кошт уласных сродкаў выязны турызм на працягу апошніх дванаццаці месяцаў перад датай звароту па прызначэнне штомесячнай сацыяльнай дапамогі”, не могуць разлічваць на адрасную падтрымку. 
Галоўнага спецыяліста аддзела адраснай сацыяльнай падтрымкі Партызанскага раёна сталіцы Раісу Нячаенка  больш за ўсё бянтэжыць, што можна аднесці да выязнога турызму. Яна чытала закон некалькі разоў, але адказаць на ўсе пытанні Еўрарадыё не можа, заўсёды раіцца са сваімі супрацоўніцамі. Кажа, што за месяц ніводны студэнт да іх не звярнуўся.
Еўрарадыё: Калі студэнт выязджаў у Крым у працоўны лагер, тады ён не можа звярнуцца па падтрымку?Раіса Нячаенка: Атрымліваецца, што не. Расшыфроўкі гэтага пункта, як разумець выязны турызм, у нас няма. Выключэннем могуць стаць такія выпадкі, калі ён выязджаў, а ў яго там бацькі жывуць. Тады ён падае даведку, што там жывуць і прапісаны яго бацькі. Еўрарадыё: А калі студэнт выязджаў за мяжу на стажыроўку?Раіса Нячаенка: А за чый кошт яна выязджала?Еўрарадыё: За кошт універсітэта.Раіса Нячаенка: У гэтым выпадку пацвярджальны дакумент.
У законе аб адраснай сацыяльнай дапамозе пералічваецца шмат катэгорый грамадзян, якім прадугледжана такая падтрымка, але зараз закон пачынаюць так трактаваць, што пад яго патрапляюць толькі адзінокія маці.
Ідзем далей. Тое ж самае можна сказаць і пра адмену льгот. У дакуменце ўказана, што інваліды 1 і 2 групы маюць права на 50% аплаты камунальных паслуг толькі ў тым выпадку, калі няма працаздольных чальцоў сям'і, яны пражываюць адны, разам з інвалідамі такіх жа груп або непрацуючымі пенсіянерамі. 
Напрыклад, калі інвалід жыве разам з дачкой, тады ён не можа разлічваць на такую палёгку. 50% аплаты камунальных паслуг пазбаўляюцца нават і тыя, у каго ёсць дарослыя дзеці. Начальнік упраўлення сацыяльнай абароны Маскоўскага раёна Вольга Сцяпанава кажа Еўрарадыё, што пад гэты указ патрапляюць толькі адзінокія інваліды.
Вольга Сцяпанава: Ільготы захаваліся толькі ў дачыненні да адзінокіх інвалідаў.Еўрарадыё: А калі бабуля-інвалід жыве адна, а дзеці таксама пражываюць у Мінску?Вольга Сцяпанава: Ёй можа быць нададзены статус адзінока-пражываючай, але не адзінокай. Адзінокая – гэта ў каго дзеці адсутнічаюць увогуле ці пражываюць па-за межамі рэспублікі.
У разлікова-даведачным цэнтры ЖЭС№76 кажуць Еўрарадыё: “Галоўнае, каб інвалід у кватэры быў прапісаны адзін”. Ніякіх дзяцей яны не ўлічваюць, бо не ведаюць, як гэта можна даказаць. Аператар Антаніна ўвогуле здзіўлена, як дарослыя сын ці дачка могуць уваходзіць у склад сям’і сваіх сталых бацькоў. Калі да ўчорашняга дня яны не ведалі, што рабіць, то ліст з Міністэрства камунальнай гаспадаркі патлумачыў гэта непаразуменне: трэба ўлічваць толькі тых, хто прапісаны ў кватэры, а не блізкіх сваякоў. 
З указам аб ільготах дзяржава ўвяла яшчэ і нормы таго, у якім памеры інвалід можа карыстацца вадой, электрычнасцю. Усё, што звыш нормы, аплочвае сам інвалід. У разлікова-даведачным цэнтры паспелі падлічыць, што насамрэч яму прыходзіцца аплочваць не 50% камунальных паслуг, а 75%. 




2008-01-16
Ці ёсць вы ў спісе невыязных, можна будзе даведацца за 4 гадзіны
Як даведалася Еўрарадыё, колькасць невыязных, якіх памежнікі заварочваюць ад мяжы, у апошні час зменшылася з 30 да 15 чалавек у дзень. На сённяшні дзень за мяжу не выпусцілі каля 400 чалавек. Тэрмін, за які можна даведацца, ці не ўнеслі ваша імя ў спіс невыязных, да канца студзеня плануецца скараціць з 30 дзён да 4 гадзін. Сёння, каб атрымаць гэтую інфармацыю, неабходна звярнуцца ў Дэпартамент па грамадзянстве і міграцыі па месцы прапіскі. Як паведаміла Еўрарадыё кіраўніца дэпартаменту Лідзія Іванчыкава, рабіць гэта неабходна абавязкова асабіста. Пісьмовую заяву, дасланую па пошце, нават разглядаць не стануць.
Лідзія Іванчыкава: “Грамадзянін павінен прыйсці асабіста. Калі ён проста дашле запыт па пошце, мы не адказваем, ці значыцца ён у базе даных. Ён павінен прыйсці з пашпартам, каб атрымаць такую даведку”.
Але выдадзеная дэпартаментам даведка дзейсная толькі на момант яе атрымання. Яна не стане вашым пропускам за мяжу, калі раптам узнікнуць непаразуменні з памежнікамі і вас не захочуць выпускаць.
Лідзія Іванчыкава: “Гэта даведка будзе сапраўдная толькі на момант яе атрымання. Пасля гэтага ў адносінах да чалавека могуць прымацца меры па абмежаванні яго часовага выезду за межы краіны. Гэта проста даведацца, што сёння на 14 гадзін такога чысла ён у банку даных не значыцца”.
Пацікавілася Еўрарадыё, і чаму адказу на свой запыт чалавек вымушаны чакаць цэлы месяц. Бо на ўсе іншыя дзяржаўныя ўстановы на запыты грамадзян павінны даваць адказ на працягу 10 дзён. Як высветлілася, супрацоўнікі усіх 152 раённых дэпартаментаў па грамадзянстве і міграцыі не маюць доступу да банку даных. Запыт яны дасылаюць у МУС. Але ўжо зараз ім пачынаюць усталёўваць спецыяльную праграму, якая дасць ім прамы выхад на банк даных. 
Лідзія Іванчыкава: “Да канца студзеня кожны наш супрацоўнік будзе мець доступ да банка даных. І змогуць увайсці і праверыць, значыцца там гэты чалавек ці не. І будуць выдаць даведкі кожнаму, хто звернецца, можа за палову дня”.
Як паведаміў Еўрарадыё кіраўнік прэс-службы Памежнага камітэта Аляксандр Цішчанка, памежнікі штодня вяртаюць з мяжы “невыязных”. Але калі ў першыя дні іх лічба дасягала 30 чалавек у дзень, то зараз яны зменшылася да 15 у дзень. Такім чынам памежнікі ўжо завярнулі больш за 400 невыязных.




2008-01-16
Рашэння прызыўной камісіі дастаткова, каб ухіліст стаў невыязным без суда
Як стала вядома Еўрарадыё, для таго каб патрапіць у спіс невыязных, дастаткова рашэння прызыўной камісіі. Так яны караюць тых, хто своечасова не з’явіўся ў ваенкамат. І не трэба ніякага рашэння суда. Як ужо раней паведамляла Еўрарадыё, Міністэрства абароны сумесна з іншымі адказнымі дзяржаўнымі ўстановамі актыўна папаўняе банк даных асоб, якім забаронена выязджаць за мяжу. І калі Мінюст дадае ў спіс невыязных тых, каму выязджаць забараніў суд, а МУС і пракуратура – каго невыязнымі вырашылі зрабіць следчыя, то ў вайскоўцаў такія рашэнні прымае прызыўная камісія без суда. Пра гэта Еўрарадыё паведаміў кіраўнік прэс-службы Мінабароны Вячаслаў Раменчык.
Вячаслаў Раменчык: “Рашэнне прымае прызыўныя камісіі, якія фарміруюцца мясцовымі органамі ўлады. Прызыўная камісія -- гэта не орган Міністэрства абароны, але ў ёй бяруць удзел прадстаўнікі ваенных камісарыятаў”.
Праўда, па словах прадстаўніка Мінабароны, каб чалавека ўнеслі ў спіс невыязных, недастаткова таго, каб яму адзін раз не перадалі позву з рук у рукі. Камісія мусіць правесці расследаванне і даказаць, што прызыўнік спецыяльна хаваецца ад сустрэчы з прадстаўніком прызыўной камісіі. 
Вячаслаў Раменчык: “З-за таго, што ён адзін раз позву не атрымаў, не значыць, што ён будзе ўнесены ў спіс. Толькі калі факт яго наўмыснага ўхілення ад прызыву будзе даказаны адпаведным чынам, будзе прынята і адпаведнае рашэнне”.
Няўлоўнага прызыўніка будуць шукаць не толькі дома, але і на працы. Калі спатрэбіцца – з міліцыяй. У які момант цярпенне прызыўной камісіі скончыцца і юнака вырашаць зрабіць невыязным, меркаваць цяжка. Але для таго, каб выезд за мяжу чалавеку быў перакрыты, не трэба ніякага рашэння суда. Хопіць і прызыўной камісіі. Далей рашэнне накіроўваецца ў Мінабароны. Адкуль аўтаматычна звесткі перапраўляюцца ў МУС і далей – памежнікам.
Назваць дакладную лічбу ўхілістаў, якіх ужо прызыўныя камісіі зрабілі невыязнымі, кіраўнік прэс-службы Мінабароны адмовіўся. Нібыта, гэта канфідэнцыйная інфармацыя. Але кажа, што пакуль такіх людзей можна пералічыць па пальцах.
Вячаслаў Раменчык: “На сённяшні дзень гэта адзінкі. Нельга казаць нават пра нейкія там дзесяткі альбо адсоткі. Гэта адзінкі грамадзян”.
Для таго, каб вас з гэтага “чорнага” спісу выдалілі, дастаткова прыйсці ў ваенкамат і выканаць свой абавязак.




2008-01-16
Заўтра завяршаюцца слуханні па “карыкатурнай” справе Здзвіжкова
17 студзеня Мінскі гарадскі суд заслухае апошняе слова Аляксандра Здзвіжкова і, магчыма, у гэты ж дзень агучыць рашэнне па яго справе. Пра гэта прэс-службе ГА “БАЖ” паведамілі ў канцылярыі суда. Нагадаем, Здзвіжкова судзяць за перадрук у 2006 годзе газеце “Згода” з дацкай прэсы карыкатур на прарока Мухамеда. Журналіст у той час быў намеснікам галоўнага рэдактара незалежнага выдання і падпісваў той нумар да друку. 
Яго абвінавачваюць у парушэнні артыкула 130-га (частка 1) Крымінальнага кодэксу “Распальванне рэлігійнай варажнечы”. Следства па справе публікацыі было распачата ў лютым 2006-га, і справу перадалі ў суд. 
Аднак Здзвіжкоў з’ехаў за мяжу і быў затрыманы толькі ў лістападзе 2007-га, калі прыехаў наведаць магілу бацькі. Другі месяц яго ўтрымліваюць у следчым ізалятары КДБ.




2008-01-16
Зборная Казахстана таксама адмовілася ад удзелу ў "Кубку Палесся"
У складзе ўдзельнікаў хакейнага "Кубка Палесся", які пройдзе 6-9 лютага ў Гомелі і Жлобіне, у сераду адбыліся чарговыя вымушаныя змены. Пасля адмовы ад удзелу ў беларускім турніры санкт-пецярбургскага СКА і зборнай Латвіі па гэтым шляху пайшла і зборная Казахстана, якая павінна была замяніць расіянаў. 
Чарговую нечаканую вакансію зойме зборная Палесся (аб'яднаная каманда "Гомеля" і жлобінскага "Металурга"). Акрамя яе ў "турніры чатырох" прымуць удзел зборныя Беларусі, Даніі і Славеніі, нагадвае.
"Прэсбол"




2008-01-16
Узначаліць Рускі тэатр прапанавалі рэжысёру Сяргею Кавальчыку
З ім вядзе перамовы міністр культуры, распавёў Еўрарадыё Барыс Луцэнка. А Мікалаю Пінігіну – па чутках – збіраюцца прапанаваць стаць галоўным рэжысёрам Купалаўскага тэатра. Па словах Барыса Луцэнкі, былога мастацкага кіраўніка Рускага тэатра, кандыдатура Кавальчыка разглядаецца ўсур’ёз. З ім ужо неаднойчы вяліся перамовы. Луцэнка параўноўвае прыход Кавальчыка з колішнім сваім. Кажа, што яны супадаюць нават па ўзросце – Кавальчыку цяпер 38 гадоў.
Барыс Луцэнка: “Цяпер ідуць перамовы з рэжысёрам Сяргеем Кавальчыкам. І, здаецца, міністр ужо нават з ім гаварыў. Я ведаю яго і ведаю яго бацьку Міхаіла Кавальчыка… Канешне, прыйдзе зараз Кавальчык, яму трэба нешта сваё паставіць. Як я калісьці з “Макбета” пачынаў… Яму трэба пачаць з таго, што ён хоча, выбраць п’есу, выбраць акцёраў і, канешне, паказаць клас”. 
Сам жа Кавальчык каментаваць перамовы адмаўляецца. Маўляў, дамова яшчэ не падпісаная, а значыць, нічога няма.
Сяргей Кавальчык: “Без каментароў пакуль. Я, ведаеце, не магу пакуль даваць каментароў, бо… вы самі разумееце… Нічога ж не ясна яшчэ! Вы кажаце, чуткі. А я вучуся ў Акадэміі кіравання пры прэзідэнце і таму веру толькі дамовам, падпісаным ці непадпісаным мной. Пакуль што дамоў заключана не было. А ўсё, што тычыцца слоў… Гэта сёння можна так сказаць, заўтра – гэтак. Факт – гэта падпісаная дамова, і я вам пакуль нічога пацвердзіць не магу”.
Даведка Еўрарадыё: Сяргей Кавальчык працуе цяпер у Рэспубліканскім тэатры беларускай драматургіі. Найбольш вядомыя яго пастаноўкі – рок-опера “Адвечная песня”, спектакль "Кабала святош (Мальер)", "Шлях у Царград", “Сёстры Псіхеі” і шматлікія музычныя дзіцячыя казкі ("Айбаліт, Бармалей, пра жывёл і Брадвей", "Воўк-мараплавец" і інш.).
Луцэнка ўзгадвае, як перамовы вяліся з ім, перад тым, як ён стаў мастацкім кіраўніком Рускага тэатр. Ён кажа, што яму задавалі “ўсякія пытанні”, і толькі потым “далі згоду”.
Барыс Луцэнка: “Ну, таксама вялі перамовы. Нават са мной тады меў размову Машэраў, перад тым як мяне прызначыць і Раеўскага таксама. Задаваў мне ўсякія пытанні і толькі пасля гэтага мяне прызначыў”.
Пра Мікалая Пінігіна Барыс Луцэнка гаворыць мала. Але кажа, што яны не могуць прапанаваць яму такія ж умовы, як Санкт-Пецярбургскі Вялікі драматычны тэатр.Барыс Луцэнка: “Мы прапанавалі Мікалаю Пінігіну, але пакуль ён паставіў занадта невыносныя ўмовы. Ён працуе ў Вялікім драматычным тэатры, там яму плацяць дзве тысячы долараў у месяц. У нас такіх увогуле ставак няма. Потым, ён хоча трохпакаёвую кватэру. Прычым яму даюць службовую, але ён хоча пастаянную”. 
Луцэнка падаў у размове цікавую інфармацыю: магчыма, Пінігіну прапануюць узначаліць Купалаўскі тэатр. 
Барыс Луцэнка: “Пінігін, як мне сказалі, магчыма, будзе галоўным рэжысёрам Купалаўскага тэатра. Ён да “купалаўцаў” бліжэй і ставіць там цяпер п’есу”.




2008-01-16
16 студзеня пасля доўгай хваробы памерла журналістка Ірына Сакалова
16 студзеня пасля цяжкай і працяглай хваробы ва ўзросце 60 гадоў памерла журналістка Ірына Сакалова. Яна была галоўным рэдактарам газет "Фемида" і "Фемида-Nova", а таксама часопіса "Медиа-Эксперт", які выдаваўся БАЖ сумесна з расійскім Цэнтрам экстрэмальнай журналістыкі, паведамляе БелаПАН. 
Акрамя таго, Сакалова была актыўным членам БАЖ і камісіі па этыцы, якая дзейнічае ў рамках асацыяцыі. Пахаванне Ірыны Сакаловай адбудзецца, як мяркуецца, 19 студзеня. Рэдакцыя Еўрарадыё выказвае спачуванні родным, блізкім і сябрам Ірыны Сакаловай.




2008-01-16
Спынена крымінальная справа аб падпале Фарнага касцёла ў Гродне
Справа аб падпале гродзенскага Фарнага касцёла спынена за адсутнасцю складу злачынства. Нагадаем, пажар у храме адбыўся 13 ліпеня 2006 года. Крымінальная справа па гэтым факце цягнулася дагэтуль. Па словах экспертаў, узгаранне адбылося з-за кароткага замыкання. Нагадаем, на сённяшні дзень ужо распачатыя справы па рэстаўрацыі алтара. 
Гэтым займаецца воранаўскі мастак-разьбяр Казімір Місюра. Бласлаўленне на гэтыя працы даў асабіста Папа Рымскі Бенедыкт ХVI.
Сяргей Апановіч, Еўрарадыё, Гродна




2008-01-16
У 2007 годзе на мінскіх прадпрыемствах загінула 58 чалавек
У 2007 годзе на мінскіх прадпрыемствах загінула 58 чалавек (на тры менш, чым у 2006-м). Пра гэта паведаміў начальнік гарадскога ўпраўлення дэпартамента дзяржаўнай інспекцыі працы Міністэрства працы і сацыяльнай абароны Сяргей Ткачоў. Паводле яго слоў, гэтая статыстыка ўлічвае факты гібелі работнікаў тых прадпрыемстваў, чые галаўныя офісы зарэгістраваныя ў Мінску. Такім чынам, сюды ўвайшлі і тыя няшчасныя выпадкі, якія адбыліся за межамі горада і нават краіны. 
Так, напрыклад, у гэтую статыстыку ўвайшоў выпадак гібелі 11 беларускіх лётчыкаў у Самалі, дзе ў сакавіку 2007 года быў збіты самалёт мінскай кампаніі "Трансавіяэкспарт". Усяго за межамі сталіцы летась загінулі 16 чалавек, цяжка траўмаваны — 31 чалавек. 
Адной з асноўных прычын гібелі і атрымання цяжкіх траўм на вытворчасці з'яўляецца грубае парушэнне працоўнай дысцыпліны.БелаПАН




2008-01-16
Сёння ўначы быў зачынены на рэканструкцыю гродзенскі Стары мост
Гродзенскія ўлады зачынілі Стары мост. З сённяшняга дня пачынаецца яго маштабная рэканструкцыя. Між тым, мясцовыя краязнаўцы сцвярджаюць, што рэканструкцыя пачалася зарана. Да таго ж, па словах Ігара Лапеха, выконваецца яна па больш танным праекце, чым гэта прадугледжвалася раней.“Робіцца праект больш танны, больш эканамічны, які разлічаны на старыя нясучыя канструкцыі”.
Краязнавец адзначыў, што грамадскаць горада настойвае на тым, каб замест рэканструкцыі Старога моста, улады пабудавалі новы, які б паспрыяў транспартнай развязцы.
Сяргей Апановіч, Еурарадыё Гродна




2008-01-16
Сёння ў Нью-Ёрку пройдзе конкурс "Форд Супермадель свету — 2008"
16 студзеня ў Нью-Ёрку адбудзецца фінал конкурсу "Форд Супермадэль свету — 2008" (па мінскім часе шоу пачнецца ўначы 17 студзеня). Беларусь на гэтым конкурсе прадстаўляе мінская школьніца, мадэль "Студыі моды Сяргея Нагорнага" Дар'я Аніськова. На думку кіраўніка студыі Сяргея Нагорнага, у беларускай удзельніцы "добрыя шанцы на перамогу". 
У прыватнасці, паведаміў ён, у час падрыхтоўкі да фіналу конкурсу Даша Аніськова ўвайшла ў дзесятку дзяўчат, адабраных у якасці прэтэндэнтак, якія могуць стаць тварам касметычнай фірмы "Maybelline" — фундатара конкурсу. 
Нагадаем, у 2006 годзе "Супермадэль свету" ў Нью-Ёрку заваявала мінская школьніца Кацярына Даманькова, у 2007-м яшчэ адна беларуска, Вікторыя Махота, заняла другое месца. У якасці ўзнагароды за першыя месцы дзяўчатам даецца магчымасць заключыць гадавыя кантракты з мадэльным агенцтвам "Ford Models".
БелаПАН




2008-01-16
Зборная Беларусі па футболе апусцілася на 62 месца ў рэйтынгу ФІФА
Зборная Беларусі па футболе апусцілася на два пункты ў рэйтынгу ФІФА. Цяпер наша каманда займае 62 месца сярод 207 зборных свету. Сярод еўрапейскіх зборных у Беларусі па-ранейшаму 35-я пазіцыя, а сярод зборных краін былога СССР яна ідзе пятай пасля Расіі, Украіны, Малдовы і Літвы. Лідэрамі рэйтынгу па-ранейшаму з’яўляюцца Аргенціна, Бразілія і Італія.




2008-01-16
Беларуская ўлада прызнана адной з самых рэпрэсіўных у свеце
Праваабарончая арганізацыя “Freedom House” прадставіла даклад “Свабода ў свеце” за 2007 год. Паводле ацэнак арганізацыі, колькасць “свабодных краін” склала ў мінулым годзе 90 — гэта 47% дзяржаў планеты, паведамляе “Хартыя ‘97”. Беларусь, Узбекістан і Туркменістан называюцца сярод найбольш “рэпрэсіўных” краін свету. У спецыяльным дакладзе праваабарончай арганізацыі таксама адзначаецца паслабленне палітычных свабодаў у Кітаі, Венесуэле, Пакістане, Іране, Расіі. 
Цяпер пад уладай рэжымаў, якія падаўляюць свабоду, жыве 21% насельніцтва, прычым палова прыходзіцца на адну краіну – Кітай. 
Беларусь, якая патрапіла ў спіс найбольш рэпрэсіўных краін, адзначаная ў дакладзе як краіна, дзе ў турмах утрымліваюцца палітвязні, парушаецца прынцып падзелу ўлад, свабода слова і свабода сходаў.




2008-01-16
Гродзенскія пажарнікі купяць здымак старой каланчы за 200 долараў
За 200 долараў стваральнікі музея пажарнай справы ў Гродне набудуць паштоўку ў аўстрыйскага калекцыянера. На гэтым здымку адлюстраваная драўляная каланча, якая дагэтуль не захавалася. Музей пажарнай справы плануецца адкрыць да канца 2008 года. 
На рэканструкцыю каланчы ХІХ стагоддзя, дзе будзе знаходзіцца музей, выдаткавана больш за 550 мільёнаў рублёў з гарадскога і абласнога бюджэту.
Сяргей Апановіч, Еўрарадыё, Гродна




2008-01-16
Вярхоўны суд у лютым разгледзіць справу экс-старшыні “Белнафтахіма”
Вярхоўны суд Беларусі пачне разгляд крымінальнай справы па абвінавачванні былога старшыні канцэрна "Белнафтахім" Аляксандра Бароўскага ў лютым гэтага года. Пра гэта паведаміў генеральны пракурор Пётр Міклашэвіч.
 Ён адзначыў, што пытанне аб вызваленні Бароўскага ад крымінальнай адказнасці пакуль не ставіцца, паколькі ён не пакрыў нанесеную шкоду. Нагадаем, былога старшыню канцэрна абвінавачваюць у крадзяжы, злоўжыванні службовымі паўнамоцтвамі і раскрыцці службовай таямніцы. 
Разам з Бароўскім былі затрыманыя некалькіх кіраўнікоў канцэрна і шэрагу камерцыйных структур. Справа па абвінавачванні Бароўскага паступіла ў Вярхоўны суд у пачатку снежня 2007 года. Расследаванне вёў Камітэт дзяржаўнай бяспекі.
БЕЛТА




2008-01-16
Кіраўнікі фірмы "Эмір Мотарс" могуць пазбегнуць крымінальнай адказнасці
Кіраўнікі фірмы "Эмір Мотарс", якая займалася пастаўкай у Беларусь новых аўтамабіляў "Таёта", могуць быць вызвалены ад крымінальнай адказнасці. Аб гэтым паведаміў генеральны пракурор Беларусі Пётр Міклашэвіч на прэс-канферэнцыі ў Мінску 16 студзеня. 
Паводле яго слоў, падчас папярэдняга расследавання нанесены дзеяннямі службовых асобаў гэтай фірмы ўрон (больш за 7 мільярдаў рублёў) пакрыты ў поўным аб’ёме, і ў адпаведнасці з заканадаўствам яны звярнуліся да кіраўніка дзяржавы з просьбай вызваліць іх ад крымінальнай адказнасці. 
Злачынныя дзеянні кіраўнікоў фірмы зводзіліся да ўхілення ад выплаты мытных плацяжоў пры ўвозе новых аўтамабіляў. Усяго было ўвезена каля 300 машын.
БелаПАН




2008-01-16
Гендырэктара “Мінгазу” абвінавачваюць у хабарніцтве
Генеральны дырэктар “Мінгазу” абвінавачваецца ў атрыманні хабару і злоўжыванні службовым становішчам. Пра гэта паведаміў генеральны пракурор Беларусі Пётр Міклашэвіч. 11 снежня 2007 года ў адносінах да гендырэктара распачатыя дзве крымінальныя справы. Расследаваннем займаецца пракуратура горада.
“Інтэрфакс”




2008-01-16
З-за збою мінскія банкаматы спісалі сродкі з рахунку, а грошы не выдалі
Пасля аднаўлення праграмы памылкі былі выпраўленыя, аднак грошы вярнулі пакуль не ўсім Учора ў Мінску адбыўся праграмны збой банкаматаў некаторых банкаў. Каля 40 хвілінаў кожны жадаючы зняць грошы бачыў, як з рахунку сродкі здымаліся, але банкноты не выязджалі. Як запэўніў Еўрарадыё спецыяліст БПС-Банка Мікалай Білевіч, ніхто з карыстальнікаў банкаўскіх карт грошы не згубіў. Пасля аднаўлення праграмы, усе памылкі былі выпраўленыя.
Мікалай Білевіч: “Калі ўстаўляецца картка, то ёсць такое паняцце, як даступная сума. Гэта сума, якую вы бачыце на экране. Але гэта не азначае, што гэтыя грошы насамрэч ёсць на рахунку. Гэта могуць быць і крэдыты, і шмат чаго яшчэ. Дык вось, гэтая даступная сума памяншалася без выдачы грошай”.
Па словах Мікалая Білевіча, падобны збой быў выпраўлены за 30-40 хвілінаў. У працэсінгавым цэнтры паведамілі Еўрарадыё, што амаль усім грошы вярнулі аўтаматычна.
Аператар ПЦ: “Амаль усім грошы вярнуліся аўтаматычна, калі не, то трэба, каб нам патэлефанавалі. Мы праверым і вернем іх уручную”.




2008-01-16
Вярхоўная Рада Украіны спрасціла візавы рэжым з ЕС
Вярхоўная Рада Украіны ратыфікавала ў аўторак дамову з Еўрасаюзам аб спрашчэнні візавага рэжыму. Дамова прадугледжвае бясплатнае афармленне шэнгенскіх віз для шэрагу катэгорый грамадзян Украіны, у прыватнасці, бацькам і дзецям грамадзян Украіны, якія маюць дазвол на знаходжанне ў краінах ЕС, вучням, студэнтам, грамадзянам, якія падарожнічаюць з гуманітарнай мэтай, журналістам, прафесійным перавозчыкам, членам экіпажаў цягнікоў, а таксама шэрагу іншых катэгорый грамадзян. 
Дамовай замацоўваецца адзіная фіксаваная стаўка ў памеры 35 еўра за апрацоўку візавых анкет.
УНІАН




2008-01-16
З 21 студзеня ДАІ пачне маштабную праверку маршрутак
Хоць, як падкрэслiлi ва ўпраўленні ДАІ МУС краiны, "маршруткi" i раней не выпадалi з-пад кантролю Дзяржаўтаiнспекцыi. За кожным такiм прадпрыемствам замацаваны персанальны "даiшнiк", якi праводзiць прафiлактычную працу сярод кiроўцаў. Кожны тыдзень ДАI арганiзуе рэйды па кантролi за рухам i тэхнiчным станам аўтобусаў, якiя ажыццяўляюць перавозкi пасажыраў. У мiнулым годзе падраздзяленнi Дзяржаўтаiнспекцыi забаранiлi эксплуатацыю 1706 няспраўных "маршрутак". 
Да адмiнiстрацыйнай адказнасцi прыцягнуты 5416 кiроўцаў i 987 службовых асобаў. Па прадстаўленнi ДАI Мiнiстэрства транспарту і камунікацый анулявала адмысловыя лiцэнзii ў 16 перавозчыкаў. Чарговая маштабная праверка маршрутак запланавана з 21 па 31 студзеня.“Звязда”




2008-01-16
Расія з 1 лютага павышае экспартную пошліну на нафту да 333,8$ за тону
Расійскі ўрад зацвердзіў павышэнне экспартнай пошліны на нафту з 275,4 да рэкордных 333,8 долараў за тону. Павышэнне запланавана з 1 лютага. Такім чынам, экспартная пошліна на светлыя нафтапрадукты складзе 237,2 долараў за тону, на цёмныя — 127,8 долараў. 
У цяперашні час яны складаюць 197,8 і 106,6 долараў адпаведна. 
“Інтэрфакс”




2008-01-16
Азаранка выйшла ў 1/16 Australian Open, дзе сустрэнецца з Серэнай Уільямс
Беларуская тэнісістка Вікторыя Азаранка атрымала перамогу ў чарговым матчы на адкрытым чэмпіянаце Аўстраліі.
 У 1/32 фіналу яна перайграла немку Сандру Клозель — 6:1, 6:1, паведамляе “Прэсбол”. У наступным матчы Азаранка сустрэнецца з сёмай ракеткай свету амерыканкай Серэнай Уільямс, якая тройчы перамагала на Australian Open (2003, 2005, 2007).








2008-01-17
У Мінску за кратамі знаходзіцца каля 40 апазіцыянераў
У чацвер у судзе Цэнтральнага раёна сталіцы прайшлі суды над моладзевымі актывістамі, затрыманымі напярэдадні, у Дзень Салідарнасці. Франак Вячорка, Уладзімір Сяргееў, Юрась Станкевіч, Кася Галіцкая,Кацярына Краснова і Людміла Атакулава асуджаныя на 15 сутак, Максім Вянярскі і Антон
Каліноўскі – на 10 сутак. Іх абвінавачвалі альбо ў лаянцы, альбо ва
ўдзеле ў несанкцыянаванай акцыі. 
Паўла Кур’яновіча арыштавалі на 20 сутак, нібыта, за “дробнае хуліганства” і ўдзел у несанкцыянаванай акцыі. 
Цяпер на Акрэсціна знаходзіцца каля 40 апазіцыянераў. Тым часам былі
затрыманыя яшчэ некалькі чалавек, а сярод іх і Зміцер Хведарук, якога
жорстка збілі, паведамляе Радыё Свабода.




2008-01-17
Гандбол: Немцы перамаглі беларусаў, браты Клімаўцы аказаліся ў цэнтры ўвагі 
З паражэння стартавала на чэмпіянаце Еўропы па гандболе ў Нарвегіі мужчынская зборная Беларусі. Нашыя землякі саступілі чэмпіёнам свету - немцам з лікам 26:34.   Практычна роўная гульня была толькі ў першым тайме, калі беларусы часам
нават дамінавалі і скарачалі разрыў у ліку да мінімума. 
Адзначым, што
сапраўднай падзеяй матчу стала спаборніцтва двух братоў – Андрэя і
Уладзіміра Клімаўцоў. Першы ў апошнія гады гуляе за зборную Нямеччыны,
а другі – за каманду Беларусі. 
Наступную гульню беларусы правядуць у суботу, калі сустрэнуцца з іспанцамі. 




2008-01-17
Зацверджаны парадак накіравання дзяцей на навучанне і лячэнне за мяжу
У Беларусі зацверджаны парадак накіравання дзяцей на навучанне і лячэнне за мяжу. Адпаведную пастанову прыняў Савет Міністраў. Яна ахоплівае ўсе катэгорыі дзяцей, у тым ліку тых, што маюць бацькоў, і тых, хто апраўляецца на навучанне і лячэнне. Пастанова ўстанаўлівае кантроль за ўмовамі жыцця і працэсам атрымання адукацыі ва ўстановах адукацыі замежных дзяржаваў дзецьмі-сіротамі і дзецьмі, якія засталіся без апекі бацькоў. Беларускія дзеці, якія не дасягнулі 14 гадоў, будуць накіроўвацца на адукацыю за мяжу пры ўмове сумеснага знаходжання з законнымі прадстаўнікамі. 
Дзеці-сіроты і дзеці, якія засталіся без апекі бацькоў, могуць быць накіраваны на навучанне за мяжу толькі ў тыя ўстановы адукацыі замежнай дзяржавы, якія маюць умовы для іх пражывання. 
Пісьмовы дазвол Міністэрства адукацыі неабходна, калі дзяцей накіроўваюць на навучанне на тэрмін больш за 30 каляндарных дзён. Калі да 30 дзён – накіраванне трэба браць у раённым ці абласным камітэце па адукацыі. Пісьмовы дазвол альбо адмову выдаюць на працягу месяца. БЕЛТА




2008-01-17
Iceland Airwaves 2008 – завядзі фестывальны будзільнік!
Ісландскі музычны фестываль Iceland Airwaves, нарэшце вызначыўся з датамі на 2008 год.  Вялікія музычныя выходныя адбудуцца з 15-га па 19-е кастрычніка ў
сталіцы Ісландыі Рэйкьявік. 
Дабрацца да фэсту магчыма толькі на
самалёце, таму натуральна, што пра квіткі трэба клапаціцца загадзя. 
Але
ў аматараў музыкі ёсць час, каб зрабіць тое, што просяць ад іх
арганізатары: “Спадарства! Завядзіце будзільнік, пазначце ў сваім
календары, замоўце квіток, збярыце заплечнік, завяжыце вузелочак на
памяць і, на ўсялякі выпадак, запішыце развітанку на аўтаадказчыку. І
сустракаемся на фэсце!”. 
Дадам, што Iceland Airwaves у гэтым годзе
юбілейны - десяты. І яшчэ, паверце, што ёсць сэнс чакаць сурпрызаў у
праграме. 
Афіцыйны сайт фэсту: www.icelandairwaves.com
Фота: www.flickr.com




2008-01-17
Сцэнарысты галівуду зрываюць сусветныя ўзнагароды
Прафсаюз галівудскіх сцэнарыстаў хутчэй за ўсё забароніць сваім сябрам працаваць над тэкстамі для пяцідзесятай цырымоніі ўручэння ўзнагарод ад амерыканскай Акадэміі гуказапісу "Грэмі", якая адбудзецца ў ЗША ўпачатку лютага. Ці будзе праведзены пікет сцэнарыстаў на ўручэнні "Грэмі", пакуль яшчэ
не вырашана. Дадам, што страйк галівудскіх сцэнарыстаў ужо сур'ёзна
адбіўся на правядзенні шэрагу буйных цырымоній у ЗША. 
Так, прэмія
"Залаты Глобус" упершыню за сваю гісторыю ўручалася не як яскравае шоў,
а падчас звычайнай прэс-канферэнцыі. 
Цікава, што лёс цырымоніі ўручэння
галоўнай кінематаграфічнай прэміі ў ЗША, "Оскара", дагэтуль няясны:
сцэнарысты могуць адмовіцца ад працы над шоў альбо проста пікетаваць
мерапрыемства. 
Нагадаю, што "Грэмі" будзе ўручацца сёлета ў пяцідзесяты
раз. Фаварытамі цырымоніі, якая пройдзе ў Лос-Анджалесе 9 лютага 2008
года, з'яўляюцца брытанская спявачка Эмі Уайнхаус і амерыканскі рэпер
Канье Вэст.
Фота: news.bbc.co.uk




2008-01-17
Віні-Пух па-беларуску
Знакамітае медзведзяня, вядомае дзецям пад імем Віні-Пух, загаварыў па-беларуску і стаў звацца Вiня-Пыхам. Паводле паведамлення аўтара перакладу беларускага выдаўца Віталя
Варанава, кнігу надрукуюць у Польшчы, бо ў беларускіх выдавецтваў няма
сродкаў на дарагую кнігу з каляровымі малюнкамі і аплату аўтарскіх
ганарараў. 
Дадам, што апроч галоўнага героя, у беларускім перакладзе
змяніліся імёны і ў Пятачка, якога клічуць Парсючок, Труса - Баязлівец,
Слонапотама – Мамантук. Ну а Крыстафер Робін атрымаў імя Крыштусь
Родзька.
Фота: pics.livejournal.com




2008-01-17
Clash выступілі разам
Удзельнікі брытанскага гурта Clash - гітарыст Мік Джонс і бубнач Топер Хідан упершыню за апошнія 25 гадоў выступілі разам на сцэне. 12 студзеня ў зале Brixton Academy ў Лондане прайшоў канцэрт новага
гурта Джонса Carbon Silicon Band. Хідан выйшаў на сцэну, каб выканаць
песні «Train In Vain» і «Should I Stay Or Should I Go». 
Гэты выступ быў
прымеркаваны да пятых угодкаў апошняга сумеснага выступу на гэтай жа
пляцоўцы Джонса з былым лідэрам Clash Джо Страмэрам, які памёр у снежні
2002 года.
Фота: fpwatch.blogspot.com




2008-01-17
The Sex Pistols выдаюць новы дыск
Панк-рокеры The Sex Pistols абяцаюць у хуткім часе выдаць новыя песні. Натхніў на гэта рокераў поспех іх нядаўняга рэюніян-турнэ "Holidays in
the Sun 2007". 
Нагадаю, што ў лістападзе мінулага года Sex Pistols
адыгралі шэраг канцэртаў у Вялікабрытаніі і Амерыцы ў гонар 30-гадовага
юбілею свайго класічнага альбома "Never Mind Mind The Bollocks...
Here's The Sex Pistols". 
Калі справы пайдуць добра, Sex Pistols
плануюць выдаць свае новыя песні ўжо ў чэрвені, на фэсце Isle of Wight
Festival, дзе гурт заяўлены як хедлайнер аднаго з дзён. 
Паводле словаў
бубнача Пола Кука, музыкі "зараз актыўна абмяркоўваюць новы матэрыял.
Адзінай праблемай з'яўляецца тое, што ўсе жывуць на розных кантынентах,
а таму трэба неяк знаходзіць час, каб сабрацца разам у студыі. Наўрад
ці будзе запісаны цэлы альбом, але хутчэй за ўсё да лета з’явіцца новы
матэрыял, які будзе прадстаўлены на фэсце".
Фота: blogs.theage.com.au




2008-01-17
Дар’я Дамрачова заняла 11 месца ў спрынтарскай гонцы Кубку свету па біятлоне
11-е месца ў спрынтарскай гонцы Кубку свету па біятлоне заняла Дар’я Дамрачова. Беларуска двойчы не патрапіла ў мішэнь у стральбе лежачы.  Каці Вільхельм, якая перамагла ў гонцы, Дар’я саступіла амаль хвіліну.
Адзначым, што Надзея Скардзіна фінішыравала 35-й, Людміла Калінчык –
42-й, Людміла Ананька – 48-й, Вольга Кудрашова – 57-й, Вольга Назарава
– 60-й. Агулам стартавала 83 удзельніцы.

Прессбол




2008-01-17
У Віцебску прадпрымальнік дапамог затрымаць злачынцу
У Віцебску ўзнагародзілі хлопца, які дапамог затрымаць небяспечнага злачынцу. Падрабязнасці даведалася нашая карэспандэнтка Ядвіга Сташэўская: “28-гадовы прадпрымальнік Віталь Іваноў гандлюе аксэсуарамі для мабільных тэлефонаў. Калі да яго завітаў незнаёмец і патрабаваў падабраць акумулятары ды панэлі для дзесятка тэлефонаў, Віталь здагадаўся, што гэта менавіта той чалавек, што некалькімі днямі раней абрабаваў салон “Еўрасець” ды прабіў металічнай трубой галаву прадавачцы. 
Віталь распавёў, што яму нават не давялося сілай утрымліваць злачынцу. Ён проста загарадзіў сабой дзверы ў краму і сказаў, што да прыбыцця міліцыі падазронага мужчыну не адпусціць. Дзіва, але той паслухаўся. Праз пяць хвілін прыехалі міліцыянты і затрымалі злачынцу. За дапамогу Віталь Іваноў атрымаў падзяку і грашовую прэмію”.




2008-01-17
У Мінску затрымалі групу махляроў, якая забірала грошы ў пенсіянераў
Злачынную групу махляроў, якія рабавалі пенсіянераў, затрымалі ў Мінску. На працягу 2007 года і сёлета яны з дапамогай так званай “лялькі” (муляжа грошай) выманьвалі ў старых людзей грошы, паведамляе БЕЛТА. Злачынцы высочвалі сваіх ахвяраў на поштах альбо ў аддзяленнях банкаў,
дзе пераконваліся, што яны атрымалі пенсію ці абмянялі валюту. На
вуліцы адзін з махляроў падкідваў “ляльку”, якую знаходзіў пенсіянер,
альбо іншы злачынца, які прапаноўваў бабулі ці дзядулі падзяліць
знаходку. 
У гэты момант і з’яўляўся іх гаспадар, які патрабаваў у
“шчасліўчыкаў” паказаць усе купюры, якія маюць пры сабе, каб знайсці
свае. Падчас перагляду грошай махляры выцягвалі частку купюраў з грошай
пенсіянера і знікалі. Колькі пацярпела ад іх дзейнасці старых людзей у
сталіцы, не паведамляецца.




2008-01-17
Журналіст Барыс Гарэцкі стаў невыязным, памежнікі яго знялі з цягніка
Беларускія памежнікі знялі з цягніка журналіста Барыса Гарэцкага, які ехаў на семінар у Кіеў. Гарэцкі працуе карэспандэнтам у газеце “Наша ніва”, супрацоўнічае і з іншымі СМІ.  Ён удзельнічаў у апошніх апазіцыйных акцыях пратэсту, а раней яго
неаднойчы затрымлівалі як актывіста “Маладога фронту”. Летась Барыса
Гарэцкага судзілі за ўдзел у незарэгістраванай арганізацыі і пакаралі
штрафам, які ён выплаціў. 
Ён сцвярджае, што на гэты момант не мае
ніякіх запазычанасцяў і што супраць яго не распачатая крымінальная
справа.

Радыё Свабода  




2008-01-17
Ветэранам і афганцам вярнулі льготы на праезд

Гэта адбылося дзякуючы міжурадаваму пагадненню, якое ў 1993 годзе ў Маскве падпісаў Вячаслаў Кебіч. Пагадненне аказалася больш значным за закон аб ільготах, і цяпер ветэранам і афганцам ізноў можна ездзіць бясплатна на гарадскім, прыгарадным і нават чыгуначным транспарце. Як толькі Еўрарадыё даведалася пра гэта, мы абтэлефанавалі вакзалы, і там пацвердзілі, што льготы ўжо вярнулі. Па словах дырэктара агенцтва “Мінсктранс” Васіля Лаўрыновіча, кіраўнікам усіх філіялаў прадпрыемства прыйшло тлумачэнне, што нават ветэраны і афганцы з краін СНД маюць права бясплатна ездзіць у Беларусі.
Васіль Лаўрыновіч: “Звяртаем вашу ўвагу на выкананне дзеючага пагаднення аб узаемным прызнанні правоў на льготны праезд інвалідаў і ўдзельнікаў Вялікай Айчыннай вайны, а таксама асобаў, прыроўненых да іх”. 
Гэта міжнароднае пагадненне было падпісана 12 сакавіка 1993 года ў Маскве кіраўнікамі ўрадаў краін СНД. У гэты час беларускім урадам кіраваў Вячаслаў Кебіч. Вячаслаў Францавіч прыгадаў у інтэрв’ю Еўрарадыё, што менавіта ён ставіў подпіс пад гэтым пагадненнем. 
Па словах дырэктара агенцтва "Мінсктранс" Васіля Лаўрыновіча, цяпер міжурадавае пагадненне, падпісанае Кебічам амаль 15 гадоў таму, мае большую вагу, чым закон Беларусі аб ільготах.
Васіль Лаўрыновіч: “Нормы пагаднення прадугледжваюць больш шырокія льготы на праезд для паказаных у пагадненні асобаў, чым нормы Закону Рэспублікі Беларусь “Аб дзяржаўных сацыяльных ільготах, правах і гарантыях для асобных катэгорый грамадзянаў”.
Такім чынам, згодна з міжурадавым пагадненнем, удзельнікі Вялікай Айчыннай вайны, а таксама воіны-інтэрнацыялісты ў адпаведнасці з Дадаткам 3 маюць права на бясплатны праезд у гарадскім і прыгарадным транспарце. І гэта нягледзячы на тое, што закон “Аб дзяржаўных сацыяльных ільготах” забраў у ветэранаў такое права. 
Дарэчы, згодна з пагадненнем, ільготным праездам могуць карыстацца і тыя, хто суправаджае інвалідаў вайны. Самае галоўнае, што гэтая інфармацыя ўжо даведзена да транспартнікаў і чыгуначнікаў. А падрабязней азнаёміцца са спісам ільготаў, якімі забяспечвае міжурадавае пагадненне, можна ніжэй.
Даведка Еўрарадыё:
У 2007 годзе у Беларусі пражывала каля 65 тысяч ветэранаў ВАВ, з іх 15 тысяч чалавек — інваліды ВАВ І і ІІ груп. Паводле закону аб ільготах, ільготы пакідаліся толькі інвалідам. Цяпер усе 65 тысяч ветэранаў змогуць ездзіць бясплатна. На сённяшні дзень у Беларусі жыве 21 тысяча воінаў-афганцаў, яны таксама маюць права на бясплатны праезд.
Дарэчы, як паведаміў дырэктар агенцтва “Мінсктранс”, ільготы на праезд застаюцца і ў супрацоўнікаў сілавых органаў, прычым не толькі ў міліцыянтаў. Усё таму, што дагэтуль працягвае дзейнічаць Указ прэзідэнта ад 9 кастрычніка 1995 г. № 403, які прадугледжвае права супрацоўнікаў органаў унутраных спраў на бясплатны праезд па спецыяльным знаку на ўсіх відах грамадскага транспарту.Васіль Лаўрыновіч: “Ва ўказе згадваецца дзяржаўны пажарны нагляд, фінансавая міліцыя, курсанты вайсковых навучальных установаў, курсанты органаў унутраных спраў, работнікі органаў унутраных спраў, пракурорскія работнікі і так далей, супрацоўнікі органаў дзяржаўнай бяспекі, вайскоўцы Узброеных Сілаў, Памежнага камітэта, дзе ёсць спецзнак, работнікі Камітэта дзяржкантролю, у якіх ёсць спецзнак”.
Кіраўніцтва “Мінсктрансу” ў поўнай разгубленасці. Згодна з законам, усе вышэйзгаданыя катэгорыі павінны аплачваць праезд. Аднак, згодна з указам прэзідэнта аб спецзнаку, — не. Што ж датычыцца кандуктараў і кантралёраў, то, па словах Васіля Лаўрыновіча, яны збольшага не чапаюць уладальнікаў спецзнаку.
Васіль Лаўрыновіч: “Ну, што можа зрабіць рэвізор?! Падысці і сказаць: “Таварыш міліцыянер, калі ласка, аплаціце?”
Такім чынам, ільготнага праезду пазбаўленыя толькі школьнікі, студэнты, пенсіянеры і “чарнобыльцы”.
Урады дзяржаў - удзельніц дадзенага Пагаднення, далей - Бакі, усведамляючы вялізную важнасць сацыяльнай абароны інвалідаў і ўдзельнікаў Вялікай Айчыннай вайны, а таксама асобаў, прыроўненых да іх, у мэтах забеспячэння іх перамяшчэння па тэрыторыі дзяржаў - удзельніц гэтай Дамовы, пагадзіліся аб ніжэйзгаданым:
Артыкул 1
Дзеянне гэтай Дамовы распаўсюджваецца на інвалідаў і ўдзельнікаў Вялікай Айчыннай вайны, а таксама асобаў, прыроўненых да іх, якім устаноўлены льготы па праездзе на адпаведных відах транспарту, згодна з дадаткамі 1,2,3.
Артыкул 2
Інвалідам Вялікай Айчыннай вайны I і II груп і асобам, прыроўненым да іх, надаецца права бясплатнага праезду па чыгунцы або на судах транзітных і мясцовых ліній рачнога флоту па тэрыторыях дзяржаў-удзельніц гэтай Дамовы адзін раз у год (туды і назад) і з 50-адсоткавай зніжкай паветраным, водным або міжгароднім аўтамабільным транспартам. Героям Савецкага Саюза і асобам, узнагароджаным ордэнам Славы трох ступеняў, надаецца права бясплатнага праезду адзін раз у год (туды і назад) на названых відах транспарту.
Інвалідам Вялікай Айчыннай вайны III групы і асобам, прыроўненым да іх, надаецца 50-адсоткавая зніжка з кошту праезду адзін раз у год (туды і назад) па чыгунцы, водным, паветраным або міжгароднім аўтамабільным транспартам.
Захаваць сезонныя льготы (з 1 кастрычніка па 15 траўня) па аплаце праезду на паветраным, водным, чыгуначным і міжгароднім аўтамабільным транспарце інвалідам Вялікай Айчыннай вайны і асобам, прыроўненым да іх.
Асобам, якія суправаджаюць у паездках інвалідаў Вялікай Айчыннай вайны I группы, і асобам, прыроўненым да іх, надаецца 50-адсоткавая зніжка з кошту праезду чыгуначным, водным, паветраным і міжгароднім аўтамабільным транспартам.
Артыкул 3
Удзельнікам Вялікай Айчыннай вайны і асобам, прыроўненым да іх, бацькам і жонкам вайскоўцаў, загінулых з прычыны ранення, кантузіі або калецтва, атрыманых пры абароне былога Саюза ССР або пры выкананні іншых абавязкаў ваеннай службы, альбо з прычыны захворвання, звязанага са знаходжаннем на фронце, надаецца права на 50-адсоткавую зніжку з кошту праезду адзін раз у год (туды і назад) чыгуначным, водным, паветраным або міжгароднім аўтамабільным транспартам.
Артыкул 4
Асобам, названым у артыкулах 2 і 3 гэтай Дамовы, па іх жаданні, замест 50-адсоткавай зніжкі адзін раз у год (туды і назад) чыгуначным, водным, паветраным або міжгароднім аўтамабільным транспартам надаецца бясплатны праезд адзін раз у два гады (туды і назад) названымі відамі транспарту.
Артыкул 5
Інвалідам і ўдзельнікам Вялікай Айчыннай вайны, а таксама асобам, прыроўненым да іх, і іншым асобам, у адпаведнасці з Дадаткам 3, надаецца права на бясплатны праезд у гарадскім і прыгарадным пасажырскім транспарце незалежна ад месца іх пражывання.
Артыкул 6
Транспартныя арганізацыі забяспечваюць ільготныя ўмовы абслугоўвання асобаў, названых у гэтай Дамове, незалежна ад месца іх пражывання.
Артыкул 7
Падставай для набыцця льготнага праязнога білета з'яўляецца пасведчанне і ліст талонаў на льготны праезд, выдадзеныя адпаведнымі органамі былога Саюза ССР або Бакамі па форме, якая дзейнічала на 1 студзеня 1992 года, па месцы сталага жыхарства асобы, што мае права на льготны праезд.
Артыкул 8
Пакрыццё транспартным арганізацыям выдаткаў, звязаных з аплатай кошту праезду асобаў, названых у гэтай Дамове, здзяйсняецца Бакамі ў адпаведнасці з нацыянальным заканадаўствам.
Артыкул 9
Гэтае Пагадненне набывае моц з моманту яго падпісання.
Пагадненне падпісалі: Азербайджан, Малдова, Арменія, Расія, Беларусь, Таджыкістан, Туркменістан, Казахстан, Узбекістан, Кыргызстан, Украіна.
1. Інваліды Першай сусветнай і грамадзянскай войнаў.
2. Інваліды з ліку вайскоўцаў, якія сталі інвалідамі з прычыны ранення, кантузіі або калецтва, атрыманых пры абароне былога Саюза ССР або пры выкананні іншых абавязкаў ваеннай службы, альбо з прычыны захворвання, звязанага з знаходжаннем на фронце ў іншыя перыяды, а таксама інваліды з ліку партызан грамадзянскай вайны;
інваліды з ліку асобаў кіруючага і радавога складу органаў Міністэрства ўнутраных спраў і органаў Камітэта дзяржаўнай бяспекі былога Саюза ССР, якія сталі інвалідамі з прычыны ранення, кантузіі або калецтва, атрыманых пры выкананні службовых абавязкаў;
інваліды з ліку байцоў і каманднага складу знішчальных батальёнаў, узводаў і атрадаў абароны народа, якія дзейнічалі ў перыяд з 1 студзеня 1944 года па 31 снежня 1951 года на тэрыторыі былых Украінскай ССР, Беларускай ССР, Літоўскай ССР, Латвійскай ССР, Эстонскай ССР, і якія сталі інвалідамі з прычыны ранення, кантузіі або калецтва, атрыманых пры выкананні службовых абавязкаў у гэтых батальёнах, узводах і атрадах.
1. Удзельнікі грамадзянскай вайны і баявых аперацый па абароне былога Саюза ССР з ліку вайскоўцаў, якія праходзілі службу ў воінскіх частках, штабах і ўстановах, што ўваходзілі ў склад дзеючага войска, і былыя партызаны.
2. Асобы з ліку вольнанаёмнага складу Савецкага Войска, Ваенна-Марскога Флоту, органаў унутраных спраў і дзяржаўнай бяспекі былога Саюза ССР, якія займалі штатныя пасады ў воінскіх частках, штабах і ўстановах, што ўваходзілі ў склад дзеючага войска ў перыяд Вялікай Айчыннай вайны, асобы, якія знаходзіліся ў гэты перыяд у гарадах, удзел у абароне якіх залічваецца ў выслугу гадоў для прызначэння пенсіі на льготных умовах, устаноўленых для вайскоўцаў частак дзеючага войска.
3. Бацькі і жонкі вайскоўцаў, загінулых з прычыны ранення, кантузіі або калецтва, атрыманых пры абароне былога Саюза ССР або пры выкананні іншых абавязкаў ваеннай службы, альбо з прычыны захворвання, звязанага са знаходжаннем на фронце.
4. Асобы, якія працавалі ў перыяд з 8 верасня 1941 года па 27 студзеня 1944 года на прадпрыемствах, ва ўстановах і арганізацыях былога горада Ленінграда і ўзнагароджаныя медалём "За абарону Ленінграда", а таксама знакам "Жыхару блакаднага Ленінграда".
5. Вайскоўцы, рабочыя і службоўцы, якія атрымалі раненні, кантузіі або калецтва ў баявых дзеяннях у Афганістане або ў іншых краінах, у якіх вяліся баявыя дзеянні.
6. Былыя непаўналетнія вязні канцлагераў, гета і іншых месцаў прымусовага ўтрымання, створаных фашыстамі і іх саюзнікамі ў перыяд Другой сусветнай вайны.
7. Былыя ўдзельнікі антыфашысцкага руху Супраціву.
8. Былыя працаўнікі спецыяльных фармаванняў, пераведзеныя ў перыяд Вялікай Айчыннай вайны на становішча асобаў, якія знаходзіліся ў шэрагах Чырвонай Арміі і выконвалі загады ў інтарэсах дзеючых франтоў або аператыўных зон дзеючых флотаў.
1. Асобы, якія маюць права бясплатнага праезду на ўсіх відах гарадскога пасажырскага транспарту (акрамя таксі) і на аўтамабільным транспарце агульнага карыстання (акрамя таксі) у сельскай мясцовасці ў межах адміністрацыйнага раёна па месцы жыхарства:
1.1. інваліды Вялікай Айчыннай вайны і асобы, прыроўненыя да іх;
1.2. асобы, якія суправаджаюць у паездках інвалідаў Вялікай Айчыннай вайны 1 групы, і асобы, прыроўненыя да іх;
1.3. Героі Савецкага Саюза і асобы, узнагароджаныя ордэнам Славы трох ступеняў;
1.4. удзельнікі грамадзянскай і Вялікай Айчыннай войнаў, баявых аперацый па абароне былога Саюза ССР з ліку вайскоўцаў, якія праходзілі службу ў воінскіх частках, штабах і ўстановах, што ўваходзілі ў склад дзеючага войска, і былыя партызаны;
1.5. асобы з ліку вольнанаёмнага складу Савецкага Войска, Ваенна-Марскога Флоту, органаў унутраных спраў і дзяржаўнай бяспекі былога Саюза ССР, якія займалі штатныя пасады ў воінскіх частках, штабах і ўстановах, што ўваходзілі ў склад дзеючага войска ў перыяд Вялікай Айчыннай вайны, альбо асобы, якія знаходзіліся ў гэты перыяд у гарадах, удзел у абароне якіх залічваецца ў выслугу гадоў для прызначэння пенсіі на льготных умовах, устаноўленых для вайскоўцаў частак дзеючага войска;
1.6. асобы з ліку былых вайскоўцаў-інтэрнацыяналістаў, якія прымалі ўдзел у баявых дзеяннях у Рэспубліцы Афганістан, на тэрыторыі іншых краін;
1.7. асобы, узнагароджаныя ордэнамі і медалямі былога Саюза ССР за самаадданую працу і бездакорную воінскую службу ў тыле ў гады Вялікай Айчыннай вайны;
1.8. бацькі і жонкі вайскоўцаў, загінулых з прычыны ранення, кантузіі або калецтва, атрыманых пры абароне былога Саюза ССР або пры выкананні іншых абавязкаў ваеннай службы, альбо з прычыны захворвання, звязанага са знаходжаннем на фронце;
1.9. асобы, якія працавалі ў перыяд з 8 верасня 1941 года па 27 студзеня 1944 года на прадпрыемствах, ва ўстановах і арганізацыях былога горада Ленінграда і ўзнагароджаныя медалём "За абарону Ленінграда ", а таксама знакам "Жыхару блакаднага Ленінграда";
1.10. былыя ўдзельнікі антыфашысцкага руху Супраціву;
1.11. былыя працаўнікі адмысловых фармаванняў, пераведзеныя ў перыяд Вялікай Айчыннай вайны на становішча асобаў, якія знаходзіліся ў шэрагах Чырвонай Арміі і выконвалі задачы ў інтарэсах дзеючых франтоў або аператыўных зон дзеючых флотаў.
2. Асобы, якія маюць права бясплатнага праезду на ўсіх відах транспарту прыгарадных зносін (акрамя таксі):
2.1. інваліды Вялікай Айчыннай вайны і асобы, прыроўненыя да іх;2.2. асобы, якія суправаджаюць інвалідаў Вялікай Айчыннай вайны 1 групы, і асобы, прыроўненыя да іх (не больш за аднаго суправаджаючага);
2.3. удзельнікі грамадзянскай і Вялікай Айчыннай войнаў, баявых аперацый па абароне былога Саюза ССР з ліку вайскоўцаў, якія праходзілі службу ў воінскіх частках, штабах і ўстановах, што ўваходзілі ў склад дзеючага войска, і былыя партызаны;
2.4. былыя ўдзельнікі антыфашысцкага руху Супраціву.
3. Асобы, якія маюць права бясплатнага праезду ў аўтобусах прыгарадных зносін:
3.1. Героі Савецкага Саюза і асобы, узнагароджаныя ордэнам Славы трох ступеняў;
3.2. асобы з ліку былых вайскоўцаў-інтэрнацыяналістаў, якія прымалі ўдзел у баявых дзеяннях у Рэспубліцы Афганістан, на тэрыторыі іншых краін.
Фота — bymedia.net




2008-01-17
Беларуска не прабілася ў лік пераможцаў конкурса “Форд Супермадэль свету”
Прадстаўніца Карэі Сэю Юн выйграла конкурс “Форд Супермадэль свету-2008”. На другім месцы – расіянка, на трэцім – літоўка. 15-гадовая беларуска Дар’я Аніськова не ўвайшла ў лік пераможцаў конкурса. Нагадаем, яго фінал прайшоў 16 студзеня ў Нью-Ёрку. Сёлета ў конкурсе
ўзялі ўдзел 52 дзяўчыны з розных краін свету. 
Права прадстаўляць нашу
краіну на міжнародным конкурсе яна атрымала, стаўшы пераможцай
беларускага фіналу конкурсу “Форд Супермадэль свету” ў лістападзе
летась. 
У 2006 годзе тытул «Супермадэль свету» ў Нью‑Ёрку заваявала 11‑класніца
мінскай гімназіі Кацярына Даманькова. У 2007 годзе 15‑гадовая
беларуская школьніца Вікторыя Махота заняла ў гэтым прэстыжным конкурсе
другое месца.
Наша ніва




2008-01-17
Ці змогуць беларусы адмовіцца ад абавязковага медагляду?
Еўрарадыё праверыла, ці магчыма запісацца на абавязковы медагляд, які цяпер мусіць прайсці кожны беларус. Нагадаем, што дыспансернае абследаванне – новаўвядзенне 2008 года, які быў аб’яўлены Годам здароўя ў Беларусі. Як высветлілася, пачынаць праходзіць агляд можна ўжо цяпер. А вось адмовіцца ад яго будзе больш складана. Як паведаміла галоўны лекар 16 гарадской паліклінікі Мінску Галіна
Віхарава, у паштовую скрыню будуць кідаць запрашэнні прайсці медагляд.
Калі гэта не падзейнічае і чалавек усё ж захоча адмовіцца ад
абследавання, то трэба будзе зрабіць запіс у амбулаторнай картцы:
“Скажам так, гэта пажадана. Ніхто ў нашай краіне не будзе прымушаць вас
усё гэта выконваць. Вы можаце адмовіцца, так. Мы прымацуем гэтую паперу
да амбулаторнай карты, але ці трэба гэта вам?”
Галоўны лекар прызналася, што параіла б кіраўніцтву прадпрыемстваў
ужываць карные меры да сваіх працаўнікоў, якія не захочуць прайсці
штогадовы агляд: 
“Да вас меры пакарання ніхто, канешне, ужываць не будзе, але ў мяне
такая прапанова, каб да людзей, якія працуюць на фірмах, у
арганізацыях, адміністрацыя ўжывала карныя меры ў дачыненні да іх, калі
яны не будуць праходзіць медагляд і будуць запускаць сваю хваробу”.
Нельга будзе адмовіцца ад флюараграфіі, якую трэба рабіць раз у год, а
жанчынам – і ад гінеколага таксама. Гэтых спецыялістаў павінен прайсці
кожны.

Галіна Віхарава прыгадала, што “агульная дыспансерызацыя насельніцтва”
існавала яшчэ ў Савецкім Саюзе. І вось цяпер яе вырашылі аднавіць.
“Такое было ўжо раней – у 70-я гады, агульная дыспансерызацыя, калі
кожны чалавек павінен быў прайсці адзін раз на год агульнае
абследаванне”.
Але калі сапраўды ўвесці меры пакарання за тое, што чалавек адмаўляецца
ад агляду, то караць давядзецца многіх, бо сярэдні беларус ходзіць да
дактароў рэдка. Еўрарадыё апытала мінчукоў, што іх можа прымусіць
пайсці да доктара:
- Я вельмі рэдка хаджу да доктара. Толькі вельмі цяжкі стан можа мяне прымусіць туды пайсці.
- Толькі моцная прастуда ці што-небудзь сур’ёзнае.
- Хіба што востры боль, так проста да лекара я не звяртаюся.
- Я такі чалавек, што чакаю да апошняга. Калі гэта даходзіць ужо да
крайнасці, тады я звяртаюся па дапамогу. А да гэтага моманту спрабую
лячыцца сам.
Плаціць за штогадовы агляд не трэба. Галіна Віхарава нас запэўніла, што
і дадатковыя абследаванні, і нават лячэнні будуць бясплатнымі. Але за
лекі плаціць усё ж давядзецца:
“Усё бясплатна – і дадатковае абследаванне, і лячэнне. Адзінае што, медыкаменты давядзецца купляць за свае грошы”.
Журналіст Еўрарадыё наведаў паліклініку, каб прайсці дыспансерызацыю.
Там спачатку здзівіліся, калі даведаліся, што скаргаў на здароўе няма,
але ёсць жаданне абследавацца. Але тым не менш просьбу выканалі:
памералі ціск, выпісалі накіраванні на аналізы, флюараграфію ды іншае.

ДАВЕДКА ЕЎРАРАДЫЁ
Што ўваходзіць у дыспансерызацыю:
18 — 29 год
Вымярэнне артэрыяльнага ціску, вызначэнне індэксу масы цела, агульны
аналіз крыві, мачы, вызначэнне глюкозы ў крыві (па паказаннях),
флюараграфія, для жанчын – агляд лекара-гінеколага і малочных залозаў.
30 — 39 год
Вымярэнне артэрыяльнага ціску, вызначэнне індэксу масы цела, агульны
аналіз крыві, мачы, вызначэнне глюкозы ў крыві і халестэрыну, ЭКГ,
флюараграфія, для жанчын – агляд лекара-гінеколага і малочных залозаў.
Ад 40 гадоў
Вымярэнне артэрыяльнага ціску, вызначэнне індэксу масы цела, агульны
аналіз крыві, мачы, вызначэнне глюкозы ў крыві і халестэрыну, ацэнка
рызыкі сардэчна-сасудзістых захворванняў на бліжэйшыя 10 год, вымярэнне
ўнутрывочнага ціску, ЭКГ, флюараграфія, для жанчын – агляд
лекара-гінеколага і малочных залозаў, для мужчынаў – даследаванне
прастаты.




2008-01-17
Устаноўлены ліміт для кошту падарункаў, якія не абкладаюцца падаткамі
Сямю тысячамі долараў на год абмежавана льгота па падаходным падатку з падарункаў у Беларусі. 
 Падаткамі абкладаецца толькі сума, якая перавышае гэты ліміт. Пры гэтым
падарункі ад блізкіх сваякоў не абкладаецца падаходным падаткам,
незалежна ад іх кошту. 
Галоўнае ўпраўленне падаткаабкладання фізічных асобаў паведамляе, што
новаўвядзенне мусіць дапамагчы ў справе перадухілення ценявых прыбыткаў. 

Інтэрфакс




2008-01-17
Беларускі тэнісіст Максім Мірны можа не трапіць на Алімпійскія гульні
На Алімпійскія гульні ў Пекін можа не паехаць беларускі тэнісіст Максім Мірны. З-за нізкага рэйтынгу ў адзіночным разрадзе, дзе Мірны цяпер не
ўваходзіць у першую сотню, у яго заставаліся шансы на парны разрад, дзе
калісьці Максім разам з Ёнасам Б’ёркманам быў адным з найлепшых. 
Аднак
гульня ў іх разладзілася, не атрымліваецца яна ў Мірнага і цяпер ужо з
новым партнёрам – брытанцам Джэймі Мюрэем. Напярэдадні яны прайгралі ў
першым крузе адкрытага чэмпіянату Аўстраліі. 
Пра абноўлены рэйтынг Мірнага стане вядома пасля заканчэння чэмпіянату
Аўстраліі, але перад ім ён займаў толькі 16-ы радок. Апошняя параза
можа адкінуць яго яшчэ ніжэй. 
Еўрарадыё звязалася з вядучым спецыялістам Беларускай тэніснай асацыяцыі Аляксандрам Руцкім. Ён настроены аптымістычна, што да магчымага ўдзелу Максіма Мірнага ў Алімпіядзе ў парным разрадзе:
“Там складаная сістэма, таму так проста не патлумачыш. Першая дзесятка
сабе “браніруе” месцы і пасля “дабіраецца” за кошт прапановаў
Сусветнай тэніснай асацыяцыі. А Максім Мірны, усё ж такі, адзін з самых
выдатных тэнісных гульцоў”. 
Такім чынам, у Максіма Мірнага яшчэ ёсць час – да чэрвеня, калі стане
вядома, хто ж паедзе на Алімпіяду. Калі ён не здолее палепшыць свой
рэйтынг, тады беларусу давядзецца спадзявацца, што чыноўнікі з
Сусветнай тэніснай асацыяцыі згадаюць пра яго ранейшыя заслугі і
вырашаць выбраць менавіта яго.




2008-01-17
У Беларусі чакаюцца новыя адстаўкі і прызначэнні кіраўнічых кадраў
Працэс ратацыі кіраўнічых кадраў у Беларусі будзе працягнуты. Пра гэта сёння заявіў Аляксандр Лукашэнка на прадстаўленні новага ўпраўляючага справамі прэзідэнта Мікалая Дамашкевіча.  “Перад намі стаяць сур’ёзныя задачы. Улада не павінна быць раз і
назаўсёды застылай”, — сказаў Лукашэнка. Ён прызнаўся, што хацеў бы
бачыць ва ўладзе ініцыятыўных людзей з добрымі рэкамендацыямі. 
БЕЛТА




2008-01-17
“Зялёныя калідоры” спачатку з’явяцца на асноўных пунктах пропуску на мяжы
У пунктах пропуску на беларускай мяжы будзе створаны “зялёны калідор” для грамадзян Беларусі і Расіі. Пра гэта заявіў кіраўнік беларускага памежнага ведамства Ігар Рачкоўскі.  Начальнік прэс-цэнтра Дзяржаўнага памежнага камітэта Беларусі Аляксандр Цішчанка кажа, што цяпер прапрацоўваюцца тэхнічныя дэталі:
“Мы збіраемся такія калідоры ствараць. Спецыяльныя, асобна вылучаныя калідоры, для асобнай плыні грамадзян Беларусі і Расіі на выезд праз Беларусь. Вядома, пачнем з асноўных, тых, якія загружаныя максімальна”. 
Такім чынам, спачатку “зялёныя калідоры” з’явяцца ў пунктах пропуску “Варшаўскі мост” альбо “Каменны лог”. 
Аднак узнікае пытанне, ці варта ствараць асобную плынь для беларусаў і расіян, калі яны складаюць падаўляючую большасць тых, хто з’язджае за мяжу? Аляксандр Цішчанка кажа, што такой статыстыкай не валодае. Але перакананы, што і астатнія людзі не будуць пакрыўджаныя: 
“Натуральна, меншыя чэргі, напэўна, будуць і для грамадзян трэціх краін”.  




2008-01-17
А.Тур: “Няўплата падаткаў пагражае пазбаўленнем ліцэнзіі”
Пакуль з Новага года ліцэнзіі не пазбавілі ніводнага прадпрымальніка. Але могуць! ІПэшнікі на страйку дамовіліся, што не будуць плаціць падаткі. Як паведаміў Еўрарадыё намеснік міністра эканомікі Андрэй Тур, гэта ўрэшце можа прывесці да скасавання ліцэнзіі. Еўрарадыё вырашыла даведацца, ці караюць адміністрацыі рынкаў прадпрымальнікаў, якія не выходзяць на працу. Дырэктар Смаленскага рынку ў Віцебску Сцяпан Клюеў кажа, што некалькім ІПэшнікамі ужо скасавалі працоўныя дагаворы за парушэнне правілаў гандлю: 
“Папярэджваем, што ў сувязі з незнаходжаннем на працоўным месцы будуць скасаваныя дагаворы. Ну вось, людзі прыходзяць і скасоўваць. Не шмат – чалавек 10-12”. 
10 студзеня, у дзень рэспубліканскага страйку, прадпрымальнікі бабруйскага аўтарынку не выйшлі на працу, гаворыць супрацоўніца адміністрацыі рынку: 
“Яны баставалі. Нават тыя, хто выходзіў на працу, вароты ўваходныя зачынялі і нікога не пускалі папросту. Яны там штосьці бастуюць. Але я не ведаю, колькі іх выходзіць, колькі не выходзіць”.
Ці будуць іх за гэта караць? Калі так, то як? Адміністрацыя ж рынку нават не ведае, колькі гэтых людзей. Галоўны інжынер Андрэй Шакураў патлумачыў Еўрарадыё, што калі ІПэшнікі заплацілі арэнду, да іх не можа быць ніякіх прэтэнзіяў:
“Мы ім далі ў арэнду 15 квадратных метраў. Таму гэта іхняя справа – гандляваць ці не гандляваць. Яны плацяць арэнду на месяц наперад. Яны могуць заплаціць і ўвогуле месяц не прыходзіць на працу”. 
Можа быць, менавіта таму 21 студзеня, у дзень, калі прызначаная наступная рэспубліканская забастоўка, прадпрымальнікі бабруйскага аўтарынку не баючыся зноў збіраюцца байкатаваць працу:
Супрацоўніца адміністрацыі бабруйскага рынку “Елавікі”: “Я толькі што размаўляла з супрацоўнікамі рынку. Яны сказалі, што будуць баставаць, таму што ім ёсць што губляць”. 
10 студзеня на Чыжоўскім рынку не працавалі толькі тры прадпрымальнікі. Дырэктар рынку Віктар Плешка, кажа, што караць гэтых ІПэшнікаў ніхто не будзе – у тых даведка з падатковай. Віктар Плешка: “10-га чысла іх было два-тры, не больш. У іх жа ёсць апраўдальны дакумент. Гэтыя тры чалавекі, якія не выйшлі дзесятага, яны ўсе ў мяне ў спісе, што яны ўсе ў адпачынку”. 
А вось на Камароўскім рынку сталіцы не шкадуюць нікога. 13 прадпрымальнікаў там пазбавілі гандлёвых месцаў толькі за тое, што тыя не выйшлі на працу ў першыя дні пасля Новага года. Гаворыць намесніца дырэктара па ідэалогіі Надзея Журко:
“У паслясвяточныя дні рэжым працы некаторымі суб’ектамі не выконваўся. Яны пазбаўленыя гандлёвых месцаў”. 
Цяпер гэтыя месцы выставяць на конкурс для іншых прадпрымальнікаў.
За прагулы могуць пазбавіць і ліцэнзіі, расказала Еўрарадыё кіраўніца аддзела ўпраўлення рэгістрацыі і ліцэнзавання Мінгарвыканкаму Надзея Мароз: 
“Ёсць пералік, што адносіцца да грубых парушэнняў: гандаль у непрызначаным месцы, альбо парушэнне рэжыму работы, парушэнне асартыментнага пераліку. Там некалькі пазіцыяў, якія цягнуць за сабой скасаванне ліцэнзіі”. 
Акрамя таго, ліцэнзію скасоўваюць за адсутнасць дакументаў і за пратэрмінаваныя прадукты. Пакуль з Новага года ліцэнзіі не пазбавілі нікога. Але могуць! Прадпрымальнікі на страйку дамовіліся, што не будуць плаціць падаткі. Чым гэта пагражае, гаворыць намеснік міністра эканомікі Андрэй Тур:
“Калі яны парушаюць падатковае заканадаўства, то ім аб’явяць штраф. А калі не заплацяць штраф, то пазбавяць ліцэнзіі, і ўсё”. 
Дырэктар Чыжоўскага рынку сталіцы Віктар Плешка ўпэўнены, што ліцэнзіі ў іх ніхто не згубіць: 
“Нікога ліцэнзіі не пазбавілі. Не працуюць толькі тыя людзі, якія яшчэ не атрымалі ўсе дакументы. Там штосьці каля 14 месцаў, якія яшчэ пераафармляюць дакументы”. 
Пасля мітынгу ІПэшнікаў 10 студзеня некалькі прадпрымальнікаў апынуліся за кратамі. На 15 сутак сеў і віцебскі бізнэсовец, які працуе на Смаленскім рынку, Сяргей Парсюкевіч. Як даведалася Еўрарадыё, апраўдальным дакументам для яго можа быць даведка з турмы. Кантралёры на рынку могуць не чапаць “кропку” Парсюкевіча, гаворыць дырэктар Смаленскага рынку Сцяпан Клюеў: 
“Калі ў іх працоўнае месца вольнае, яны могуць размяркоўваць яго, пераразмяркоўваць, калі без паважнай прычыны. А так як Парсюкевіч знаходзіцца ў турме, можа нейкую даведку прынесці аб арышце. Тады месца захоўваецца – будзе паважная прычына”. 
Так, у арыштаванага Сяргея Парсюкевіча ёсць шанец застацца беспакараным пасля 15 сутак адседкі.




2008-01-17
Прысуд журналісту Здзвіжкову вынесуць 18 студзеня
У пятніцу, 18 студзеня, у Мінскім гарадскім судзе будзе вынесены прысуд па справе журналіста Аляксандра Здзвіжкова. Нагадаем, суд закрыты для прэсы. Здзвіжкова абвінавачваюць у
распальванні рэлігійнай варажнечы. У 2006 годзе ў газеце “Згода”, нумар
якой ён падпісаў да друку, былі надрукаваныя карыкатуры на прарока
Мухамеда з дацкай прэсы. 
Па факце публікацыі была распачатая
крымінальная справа. Нейкі час Здзвіжкоў хаваўся за мяжой, а быў
арыштаваны ў лістападзе летась падчас прыезду ў Беларусь. 
Аляксандр
Здзвіжкоў абвінавачванняў не прызнае.

БелаПАН




2008-01-17
Адзінокім маці налічваюць умоўныя аліменты замест адраснай дапамогі
Жанчынам, якія звярнуліся па адрасную сацыяльную падтрымку, налічваюць віртуальныя грошы, якіх яны ніколі не атрымоўвалі. Як даведалася Еўрарадыё, зараз у цэнтры сацыяльнай абароны ў асноўным прыходзяць адзінокія маці, бо яны амаль адзіныя, хто можа разлічваць на сацыяльную падтрымку. Аднак у цэнтрах сацыяльнай абароны ўлічваюць не толькі прыбытак маці (у асноўным гэта дапамога на дзіця, аліменты), але і ўмоўныя аліменты, пра якія многія жанчыны чуюць упершыню. Па словах спецыяліста цэнтра сацыяльнай абароны Фрунзенскага раёна сталіцы, калі ў дзіцяці ёсць бацька, тады нягледзячы на тое, плаціць ён афіцыйна аліменты ці не, гэтыя грошы павінны ўлічвацца. А гэта азначае, што шанец атрымаць адрасную падтрымку будзе менш.
Супрацоўніца: Як яна можа быць адзінокай маці, калі ёсць бацька? Калі ў яе пасведчанне аб дзіцяці запісана з яе слоў, значыць, яна адзінокая маці і ў яе ёсць даведка формы №2 з ЗАГСа, тады ўмоўныя аліменты ёй не налічваюцца. Калі яна вызначыла бацькоўства, тады ўмоўныя аліменты налічваюцца. Еўрарадыё: А што такое ”ўмоўныя аліменты”?Супрацоўніца: 25% налічваюцца ад бюджэту пражытковага мінімуму. Еўрарадыё: Атрымліваецца, што гэта проста віртуальныя грошы, якіх жанчына не атрымлівае, а яны ёй налічваюцца?Супрацоўніца: Чаму яна іх не атрымвае? Чаму яна тады не звярнулася ў суд па налічэнне аліментаў, каб яны законна ў яе былі? Можа, яна дамовілася з бацькам дзіцяці, і ён ёй дае грошы на рукі.
Сёння ўмоўныя аліменты складаюць 42 тысячы 400 рублёў, такая сума прызначана яшчэ ў 2006 годзе.
Як кажа Еўрарадыё намеснік начальніка цэнтра сацыяльнай абароны Цэнтральнага раёна Алена Русаковіч, за месяц да іх звярнулася 15 адзінокіх маці і 3 разведзеныя жанчыны. Калі першыя па прыбытках выходзяць на сацыяльную дапамогу 100% , то другія - пад пытаннем. Жанчыне, якая не звярталася ў суд па налічэнне аліментаў, прыйдзецца ў цэнтры напісаць тлумачальную.
Алена Русаковіч: Калі маці піша, што па спагнанне аліментаў яна не звярталася і іх не атрымлівае, мы тады бярэм умоўныя аліменты. Калі яна звярталася па спагнанне аліментаў у суд, але іх не атрымае, тады яна бярэ даведку ў судзе, і мы гэтыя неатрыманыя грошы не ўлічваем.
Зараз адзінокая маці двухгадовага дзіцяці атрымлівае штомесячную дапамогу ў 168 тысяч рублёў, таму, звярнуўшыся па сацыяльную падтрымку, яна можа прэтэндаваць яшчэ на 198 тысяч.
play
pause
stop
mute
unmute
previous
next
000001392.mp3000001392.mp3
Падабаецца2
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца9

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

7
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
Адна з карцін Царфіна / Фота амбасады Беларусі ў Францыі
15 карцін мастака Парыжскай школы Шрагі Царфіна вярнуліся ў Беларусь
 20:48 13.05.2019  
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя




2008-01-17
Ганцавіцкі суд разглядае справу аб выбуху ў кацельнай вёскі Радзялавічы
У судзе Ганцавіцкага раёна пачалося разбіральніцтва па справе аб выбуху ў кацельнай вёскі Раздзялавічы. На лаве падсудных аказаўся начальнік участка Віталь Цыброў.  Яго абвінавачваюць у парушэнні правілаў аховы працы, што выклікала
смерць чалавека па неасцярожнасці і ўчыненні цяжкіх цялесных
пашкоджанняў іншым работнікам. Начальніку пагражае пазбаўленне волі на
тэрмін да 5 год.
Нагадаем, што трагедыя ў Радзялавічах здарылася 15 кастрычніка летась
пры запуску катла. У выніку выбуху загінуў 41-гадовы качагар, яшчэ 5
чалавек патрапілі ў шпіталь. 
Міністр па надзвычайных сітуацыях Беларусі Энвер Барыеў тады заявіў,
што прычынай выбуху стала парушэнне правілаў запуску катла. Яго
запускалі без вады, якую падалі толькі тады, калі кацёл нагрэўся да
даволі высокай тэмпературы. Пасля гэтага і адбыўся выбух.
У Ганцавіцкі суд выкліканы эксперт з абласнога падраздзялення “Праматамнагляду”.
Алесь Літоўчык, Еўрарадыё, Баранавічы




2008-01-17
Аляксандр Мілінкевіч едзе на аперацыю ў Польшчу
Аперацыя чакае лідэра руху “За свабоду” Аляксандра Мілінкевіча. Польскія лекары выдаляць камень з нырак. “Далей ужо цягнуць нельга. На наступным тыдні кладуся ў бальніцу”,
— сказаў Мілінкевіч у інтэрв’ю “Салідарнасці”. 
Паводле словаў палітыка,
выбар на карысць польскай клінікі ён зрабіў з-за таго, што там лепшая
тэхніка і “выдатны прафесар”, яго стары прыяцель і кансультант.




2008-01-17
Штанге лічыць, што зборнай Беларусі дастаўся “прымальны каляндар”
Прымальным лічыць каляндар беларускай футбольнай зборнай у адборачным турніры чэмпіянату свету 2010 года яе галоўны трэнер Бернд Штанге. Паводле яго словаў, ён хацеў стартаваць двума выязнымі матчамі супраць
зборных Украіны і Харватыі, але яго пажаданні на перамовах у Заграбе
прадстаўнікоў федэрацый і трэнераў былі задаволеныя толькі часткова. 

“Калі мы добра стартуем цяперашняй восенню, то прынамсі да чэрвеня 2009
года ў нас будзе шанец, а калі дадамо да гэтага ўдалы выступ у
красавіку супраць Казахстана і ў чэрвені супраць Андоры, то пытанне аб
уладальніках пуцёвак у Паўднёва-Афрыканскую Рэспубліку будзе вырашацца
на фінішы адборачнага турніра”, — сказаў Штанге на прэс-канферэнцыі ў
Мінску.
Ён вельмі не хацеў бы, каб у зборнай быў кепскі старт і людзі
згубілі надзею на яе ўжо на самым пачатку, паведамляе БелаПАН.
Каляндар гульняў нашай каманды можна паглядзець тут.




2008-01-17
Невядомы выйграў у лато 5-пакаёўку ў Мінску і не забраў свой прыз
Еўрарадыё вырашыла даведацца, што робяць з прызамі іх шчаслівыя уладальнікі. На днях кіроўца асфальтавага заводу Мікалай Куіс з вёскі Гошчава выйграў кватэру ў Мінску. Калегі за яго вельмі парадаваліся. А вось па суседзях пайшлі плёткі, людзі пачалі зайздросціць і ўвогуле адносіны да пераможцы змяніліся:
Куіс: Жаба людзей душыць: чаму ён, а не я? І ніхто не можа паверыць, што звычайны смяротны можа выйграць. І я пакуль не вельмі ў гэта веру.
Мікалай тры гады запар гуляў у “Суперлато”, але, выйграўшы кватэру, пакуль не зарыентаваўся, што з ёй рабіць:
Куіс: Пераязджаць я не збіраюся, бо ў мяне шматдзетная сям’я, добрая праца. Можа аддам дачцэ, што вучыцца ў Мінску.
Так звычайна і робяць пераможцы з глыбінкі. Некаторыя з іх пераязджаюць ў Мінск. Толькі адна жанчына, якая выйграла кватэру і грошы, прадала гэтую аднапакаёўку і дзякуючы джэк-поту набыла двухпакаёвую кватэру. Па словах піяр-мэнэджэра “Беларускіх латарэй” Марыі Паўленка амаль заўсёды буйныя грашовыя выйгрышы ідуць на вырашэнне кватэрнага пытання.Паўленка: Камусьці трэба плаціць за навучанне ў ВНУ, камусьці дзіця ў школу адправіць, камусьці на выплату крэдыту…
Пераможцы з Брэсцкай вобласці двойчы ўкладалі выйграныя грошы ў бізнэс. Адна з сямейных пар падзялілася грашыма з дарослымі дзецьмі і паехала ў падарожжа вакол свету.А маладыя запрасілі на сваё вяселле гасцей, зрабіўшы ўваход па латарэйных білетах, і выйгралі 15 мільёнаў.
Паўленка: Была жанчына, якая аднойчы выйграла 700 тысяч, а другі раз 300 тысяч і ўвесь выйгрыш аддала ў дзіцячы дом. Яна кажа: магчыма, я таму і выйграю, што ў мяне такая мэта добрая.
Былі і такія, якія ўсе грошы – каля 4 мільёнаў – вырашылі прагуляць з сябрамі напоўніцу. А адна шматдзетная сям’я выйграла і кватэру і машыну праз нейкі час.Але не заўсёды людзі нават з’яўляліся па свае даволі важкія прызы. 
Цяжка ў гэта паверыць, але ніхто так і не заявіў сваіх правоў на 5-пакаёвую кватэру ў Мінску. Пра яе магчымых уладальнікаў вядома толькі тое, што білет лато набылі ў Глыбокім. Паўгады выйгрыш чакаў шчасліўчыка, а пасля кватэру зноў разыгралі на Новы год. 
Супрацоўніца прэс-службы Суперлато прыгадала як выпадак жанчыну, якая выпадкова стала ўладальніцай “фіята”.
Супрацоўніца Алеся: Жанчына адна прыгадала пра свой білецік, калі набыла сабе новую сумку да новых ботаў. А са старой выкідала смецце і знайшла білет, па якім выйграла аўто.




2008-01-17
У Беларусі распрацавалі макет вучэбнай справы аб хабарніцтве - генпракурор
Новую методыку раскрыцця крымінальных спраў аб хабарніцтве распрацаваў Навукова-практычны цэнтр пры Генеральнай пракуратуры Беларусі. Пра гэта заявіў генпракурор Пётр Міклашэвіч.  У макеце вучэбнай справы выкладаецца парадак дзейнасці яе органаў, якія
здзяйсняюць аператыўна-вышуковую дзейнасць, так і следчыя пры
расследаванні крымінальнай справы, распачатай па факце атрымання
хабару. Абгаворваецца і дзейнасць пракурорскіх працаўнікоў.
Паводле
словаў Пятра Міклашэвіча, летась у Беларусі было адзначана змяншэнне
колькасці карупцыйных злачынстваў.  

Інтэрфакс




2008-01-17
Алесь Міхалевіч хоча спагнаць з “Советской Белоруссии” 6 тысяч рублёў
У суд на газету “Советская Белоруссия” і яе журналіста Арцёма Чалядзінскага падаў намеснік старшыні Партыі БНФ Алесь Міхалевіч. Падставай для гэтага стала адна з публікацый у прэзідэнцкім выданні, у
якой сцвярджалася, што Міхалевіч у сваім жыцці не вырасціў нават вядра
бульбы. Вось што ён гаворыць у інтэрв’ю Еўрарадыё:
“Мяне, як беларуса, абражае, калі гавораць, што хтосьці ў Беларусі не
здольны быў і не ніколі вырасціў вядра бульбы. Таму я і падаў у суд з
патрабаваннем надрукаваць на той жа старонцы абвяржэнне, а таксама з
патрабаваннем матарыяльнай кампенсацыі ў памеры 6 тысяч рублёў, якіх
мне якраз хопіць, каб набыць новае вядро для захоўвання і пераносу
бульбы”.

Цікава, што такога аўтара, як “Арцём Чалядзінскі”, у “СБ” можа не быць.
Міхалевіч лічыць, што найхутчэй гэта псеўданім. Затое вядома, што ёсць
такі беларускі футбаліст, які цяпер выступае ва Украіне. 
Алесь Міхалевіч спадзяецца на пазітыўнае рашэнне суда, бо “не патрабуе
мільёнаў”, а толькі сімвалічнай кампенсацыі і абвяржэння.




2008-01-17
Беларускі выйшлі ў 2-гі круг парнага разраду адкрытага чэмпіянату Аўстраліі
Вікторыя Азаранка і Шахер Пеер выйшлі ў другі круг парнага разраду на адкрытым чэмпіянаце Аўстраліі. У 1/32 фінала беларуска-ізраільскі дуэт перамог Сабіль Бамер і Таміру Пажэк з Аўстрыі – 6:1, 6:3.  Беларускі Вольга Гаварцова і Дар’я Кустова таксама выйшлі ў 1/16 фінала
парнага разраду. Яны выйгралі ў румынак Эдзіны Галавітц і Іоаны Ралуку
Алару – 6:3, 7:5.

australianopen.com




2008-01-17
У Кіеве плануюць дэмантаваць 29 помнікаў, у тым ліку 18 Леніных
29 помнікаў плануюць дэмантаваць кіеўскія ўлады. Сярод іх – 18 помнікаў Леніну. “Уладзімір Ільіч Ленін не мае ніякіх адносінаў да горада Кіева, -
гаворыць дэпутат гарсавета Сяргей Рудзік. – Ён ні разу не быў у Кіеве,
ні разу нават не праязджаў праз Кіеў”. 
Таксама будуць дэмантаваныя два
помнікі Надзеі Крупскай, бальшавіка Касіёра і чэкіста Дзяржынскага. 
Аднак гэты план мусіць быць зацверджаны кіеўскім гарсаветам, а таксама кабінетам міністраў. 
УНІАН




2008-01-17
У Мінску пройдуць суды над затрыманымі напярэдадні моладзевымі актывістамі
Суды над затрыманымі ўчора моладзевымі актывістамі пройдуць сёння ў Мінску.
 Нагадаем, у традыцыйны Дзень Салідарнасці, які адзначаецца ў 16-ы дзень
кожнага месяца, у розных раёнах сталіцы моладзь праводзіла акцыі ў
падтрымку палітвязняў. 
Агулам міліцыянты схапілі дзесяць чалавек:
Людмілу Атакулаву, Максіма Вянярскага, Франака Вячорку, Касю Галіцкую,
Антона Каліноўскага, Касю Краснову, Вольгу Кулякевіч, Паўла
Кур’яновіча, Алеся Станкевіча і Уладзіміра Сяргеева. 
Ноч яны правялі на
Акрэсціна, паведамляе Радыё Свабода.




2008-01-17
Сяргей Ляховіч выпаў з ліку 15-ці лепшых баксёраў у рэйтынгу IBF
Беларускі баксёр Сяргей Ляховіч выпаў з 15-ці лепшых сярод цяжкавагавікоў у рэйтынгу IBF. Ён саступіў сваё месца Крысу Арэоле. А вось беларус Сяргей Гулякевіч, чэмпіён Еўропы ў першай лёгкай вазе, уварваўся ў абодва рэйтынгі – IBF і WBO. 
Абноўленыя рэйтынгі двух найбольш прэстыжных баксёрскіх арганізацый
былі абнародаваныя напярэдадні, паведамляе сайт box.sport.com.ua.




2008-01-17
У Аўстраліі бумеранг вярнуўся праз 25 гадоў… па пошце
Па пошце вярнуўся скрадзены 25 гадоў таму ў адным з музеяў Аўстраліі бумеранг.  Высветлілася, што яго знёс малады амерыканскі турыст. На працягу чвэрці
стагоддзя ён не мог дараваць сабе таго ўчынку і, нарэшце, вырашыў
вярнуць бумеранг. 
У прыкладзеным да музейнага экспаната лісце
амерыканец папрасіў прабачэння. Ён напісаў свой поўны адрас і прыклаў
чэк на пэўную суму, якая не паведамляецца.

Reuters 




2008-01-17
Начальніка ДАІ сталіцы маглі зняць з-за сына, які сядзеў у СІЗА
Адстаўка начальніка Упраўлення Дзяржаўтаінспекцыі сталіцы Васіля Бульбянкова можа быць звязанае з арыштам яго сына. Пра гэта паведамляе “Беларускі партызан”. У інтэрв’ю гэтаму Інтэрнэт-выданню Бульбянкоў пацвердзіў, што сын
знаходзіўся ў СІЗА. Яго падазравалі ў тым, што ён ударыў жанчыну. “Але
яго віны ў тым збіцці няма, і ніякіх пытанняў да яго ўжо таксама няма.
Суда па гэтай справе не будзе”, — сказаў Васіль Бульбянкоў. Ён сцвярджае,
што сам вырашыў пайсці на пенсію. 
“Беларускі партызан” сцвярджае, што яшчэ адной прычынай адстаўкі
Бульбянкова можа быць выпадак, калі ён не пагадзіўся з меркаваннем
міністра ўнутраных спраў Уладзіміра Навумава.




2008-01-17
7 мільёнаў тон нафты здабудуць беларусы ў Венесуэле за пяць гадоў
Як мінімум 7 мільёнаў тон нафты здабудуць беларусы ў Венесуэле на працягу пяці гадоў.  Сумеснае беларуска-венесуэльскае прадпрыемства “ВенБелНафта” распачало
распрацоўку нафтавых радовішчаў Лагамедзіё і Гуара Эстэ ў пачатку года.
Першыя барэлі ўжо здабытыя. Паведамляецца, што першапачатковы аб’ём
выпрацоўкі дасягне амаль 700 тысяч тон за год. 
Да таго ж плануецца
пачаць распрацоўку яшчэ трох радовішчаў, што дазволіць давесці гадавую
здабычу да 1,5 млн тон. Інвестыцыі ў іх распрацоўку ацэньваюцца больш
чым у 400 мільёнаў долараў, паведамляе тэлеканал ОНТ.




2008-01-17
Максім Мірны выбыў з адкрытага чэмпіянату Аўстраліі па тэнісе
Беларускі тэнісіст Максім Мірны выбыў з барацьбы ў парным разрадзе адкрытага чэмпіянату Аўстраліі ўжо на стадыі 1/32 фінала.  У першым раўндзе Мірны і брытанец Джэймі Мюрэй (12-ы дуэт турніра)
саступілі французам Эдуарду Роджэру Васеліну і Жулю Сіману – 6:7 (7:9),
6:1, 3:6. 

Прессбол




2008-01-17
У Кіеве асудзілі манархіста, які хацеў аб’яднаць Беларусь і Украіну
Адэсіта-манархіста асудзілі ў Кіеве за замах на тэрытарыяльнае адзінства і недатыкальнасць дзяржавы.  Чатыры гады зняволення з адтэрміноўкай на два гады атрымаў 43-гадовы
Васіль Астрынскі, які разгарнуў дзейнасць ад імя раней невядомай
“праваслаўнай манархічнай партыі”. 
Дзейнічаў ён у адзіночку. Астрынскі
прыехаў у Кіеў, раздрукаваў у камп’ютарным клубе некалькі тысяч улётак,
якія раздаваў у шматлюдных месцах. У іх ён заклікаў да знішчэння
незалежнасці Украіны, узброенага паўстання, стварэння “манархічнага
саюза” Беларусі і Украіны. 
Ва ўлётках былі змешчаныя і антысеміцкія
заклікі. У выніку “рэвалюцыянера” затрымалі прахожыя і здалі
праваахоўнікам. 
Судова-псіхіятрычная экспертыза прызнала Васіля
Астрынскага псіхічна здаровым. На судзе ён прызнаўся, што шкадуе пра
здзейсненае і што такім чынам “хацеў увайсці ў гісторыю”. Як паведамляе
кіеўская газета “Сегодня”, Астрынскі паходзіць з Беларусі. 




2008-01-17
Змянiўся парадак воiнскага ўлiку для “замежнікаў”
У Беларусі змянiўся парадак воiнскага ўлiку грамадзян, якiя знаходзяцца за мяжой. Для тых, хто пакiнуў нашу краіну на тэрмiн больш як на шэсць месяцаў, воiнскi ўлiк ажыццяўляецца ваеннымi камiсарыятамi па месцы жыхарства. Раней гэта была прэрагатыва дыпламатычных прадстаўнiцтваў i консульскiх
установаў. Таксама павялiчаны тэрмiн пастаноўкi на воiнскi ўлiк у
ваенкаматах — з тыдня да аднаго месяца.
Кiраўнiк прэс-службы
Мiнiстэрства абароны палкоўнiк Вячаслаў Раменчык растлумачыў, што
парадак пастаноўкi на воiнскi ўлiк быў зменены для спрашчэння сiстэмы
воiнскага ўлiку грамадзян, якiя знаходзяцца за мяжой, паведамляе газета“Звязда”.




2008-01-17
Беларусь стварае для расіян “зялёны калідор” на мяжы
“Зялёны калідор” на мяжы для грамадзян так званай “саюзнай дзяржавы” мае намер стварыць Беларусь. Пра гэта заявіў кіраўнік беларускага памежнага ведамства Ігар Рачкоўскі. Ён спаслаўся на замежны досвед, у прыватнасці, на Еўрасаюз, дзе “ёсць
“зялёны калідор” з краінамі, якія ўваходзяць у ЕС”. Таму цяпер
вывучаецца пытанне, якім чынам беларусы і расіяне будуць праходзіць
мяжу па-за “агульнай плынню”. 
Рачкоўскі таксама адзначыў, што на беларускай мяжы “практычна ў два
разы будзе скарочаны час праходжання і тэхналогія праходжання ў пунктах
пропуску”.
Інтэрфакс








2008-01-18
Прэвентыўнымі арыштамі ўлада спрабуе сарваць акцыю 21 студзеня
У Беларусі працягваюцца затрыманні і суды над актывістамі прадпрымальніцкага руху. Улада, відавочна, спрабуе сарваць чарговую акцыю пратэсту прадпрымальнікаў, якая мусіць адбыцца ў Мінску 21 студзеня. У Мінску на Акрэсціна адбывае пакаранне ад 10 да 20 сутак ужо чатыры
дзесяткі чалавек. Некаторых актывістаў з рэгіёнаў прывозяць у сталіцу і
тут караюць, чаго раней не было. Суды праходзяць і ў рэгіёнах. 
У
пятніцу ў Барысаве Алег Лыска атрымаў 15 сутак арышту “за арганізацыю
несанкцыянаванага мітынгу”. У Гродне асуджаныя на трое сутак кіраўнік гродзенскай абласной арганізацыі Аб’яднанай грамадзянскай партыі Юрый Істомін і актывіст Уладзімір Ларын.
Моладзевы актывіст Зміцер Хведарук,
затрыманы напярэдадні, асуджаны “за дробнае хуліганства” на 15 сутак
адміністрацыйнага арышту. Актывіст АГП Віталь Стажараў пакараны 20-суткавым арыштам.
Актывістка кампаніі “За свабоднае развіццё прадпрымальніцтва” Алена
Мядзведзева 18 студзеня была аштрафаваная Цэнтральным судом сталіцы на
мільён рублёў. У чацвер яе затрымалі ў Бабруйску і прывезлі ў Мінск,
ноч яна правяла ў спецпрыёмніку-размеркавальніку. 
Мядзведзевай
паказвалі здымкі з акцыі 10 студзеня і папярэджвалі пра адказнасць за
ўдзел у мітынгу 21 студзеня. Адправіць за краты яе не змаглі, бо жанчына мае дзяцей, якія не дасягнулі 12-гадовага ўзросту. 
“Тое, што цяпер адбываецца з
прадпрымальнікамі, нагадвае генацыд”, - сказала Алена Мядзведзева ў
інтэрв’ю БелаПАН.




2008-01-18
У мінскім аэрапорце ўстаноўлены сканер, які “прасвечвае” людзей
Персанальны лічбавы рэнтгенаскапічны сканер для дагляду пасажыраў і багажу ўстаноўлены ў Нацыянальным аэрапорце “Мінск”. Ён дазволіць знайсці забароненыя для перавозкі рэчы нават у тым
выпадку, калі чалавек іх праглынуў. Сканер дазваляе заўважыць не толькі
металічныя рэчы, але і зброю, вырабленую з керамікі. 
Таксама ў аэрапорце для бяспекі палётаў пачала ўжывацца сучасная
методыка “Профайлінг”. Яна дазваляе выяўляць “падазроных” пасажыраў
праз своеасаблівае псіхалагічнае тэсціраванне. 
БелаПАН




2008-01-18
Беларускія біятланісты засталіся без заліковых ачкоў на этапе Кубка свету
Па выніках спрынтарскай гонкі на 10 кіламетраў на этапе Кубка свету засталіся без заліковых ачкоў беларускія біятланісты. Як і на пяці папярэдніх этапах, беларускіх лыжнікі не змаглі
паўдзельнічаць у барацьбе за ўзнагароды. У спрынтарскай гонцы лепшым з
беларусаў стаў Сяргей Новікаў, які заняў 34-е месца. 
Яго вынік аказаўся
на 1 хвіліну 46 секунд горшым, чым у пераможцы немца Міхаэля Грайса,
які фінішыраваў з часам 25 хвілін 5,4 секунды. 

БЕЛТА 




2008-01-18
У 2008 годзе “Белавія” купляе тры самалёты “Боінг”
Тры самалёты “Боінг” купіць сёлета нацыянальная авіякампанія “Белавія”.  Два “Боінга-737/500” пастявяць у Беларусь у красавіку-траўні. Яны
будуць выкарыстоўвацца на маршрутах у краіны Еўрасаюза. “Боінг-300”
выкарыстаюць для правядзення чартарных перавозак у Анталію (Турцыя),
Аб’яднаныя Арабскія Эміраты і іншыя краіны. 
Сёлета “Белавія” спыніць
эксплуатацыю самалётаў Ту-134 і АН-24, а таксама будзе адмаўляцца ад
выкарыстання самалётаў Ту-154. Іх якраз і заменяць новыя пакупкі
беларускай кампаніі. Паведамляецца, што гэта дазволіць павысіць
канкурэнтаздольнасць “Белавія” на еўрапейскім рынку. 

БЕЛТА




2008-01-18
Руслана патрабуе бізнэс-авіяпералёт, а "Lordi" -- талковага піратэхніка
У панядзелак у Палацы спорту нарэшце вызначыцца прадстаўнік Беларусі на “Еўрабачанні-2008”. За права ўдзелу ў прэстыжным конкурсе будуць змагацца Руслан Аляхно, Gunеsh, гурты "Litеsоund" i "По глазам". Дарэчы, трапіць на гэтае мерапрыемства можна будзе толькі па запрашэннях. Ніякіх квіткоў на шоў не прадаецца. Акрамя ўдзельнікаў фіналу на канцэрце будуць выступаць пераможцы Еўрабачання мінулых гадоў. Заяўлены такія удзельнікі, як пераможца “Еўрабачання-2003” турчанка Сербат Эрэнер, пераможца 2004 года Руслана, гурт “Lordi”, які заняў першае месца ў 2006-ым, і ўдзельніца “Еўрабачання-2005” Наталля Падольская.
Летась, калі запрошанымі гасцямі былі Дзіма Білан і Піліп Кіркораў, фінал адборачнага тура абышоўся Белтэлерадыёкампаніі прыблізна ў 200 тысяч долараў. Па словах Аляксандра Ціхановіча, сёлета сума не будзе меншай, чым у мінулым годзе дакладна”.
На што, акрамя ганарараў, зоркам будуць выдаткоўвацца грошы арганізатараў? Зразумела, што ў кожнай з зорак існуюць свае патрабаванні. Выканаўчы прадзюсар Белтэлерадыёкампаніі Дзмітры Баранаў распавёў Еўрарадыё, што, напрыклад, у райдэры Русланы абавязкова значыцца бізнэс-авіяпералёт, а вось яе калектыў паляціць у эканом-класе. Таксама для сябе спявачка патрабуе машыну прадстаўнічага класу, апартаменты ці люкс у гатэлі не ніжэй за 4 зоркі. Яе суправаджэнне павінна жыць таксама ў гэтым гатэлі, аднак ужо ў аднамесных ці двухмесных нумарах. 
Такія ж патрабаванні і ў Наталлі Падольскай. 
А вось у турчанкі, па словах Дзмітрыя Баранава, прысутнічала пару акалічнасцяў:
“У Сетаб, прадстаўніцы Турцыі, у патрабаваннях ужо прысутнічаюць нюансы, якія паказваюць, што спявачка прыедзе да нас з цёплай паўднёвай краіны. Напрыклад, яна клапоціцца пра тое, каб у яе люксе абавязкова быў халадзільнік і кандыцыянер. Таксама ў яе машыне павінна быць 5 бляшанак звычайнай кока-колы, 5 бляшанак дыетычнай і 5 літраў вады без газаў. Абавязкова наяўнасць асобнай грымёркі, дзе на падлозе павінен быць дыван. Аднак у ежы асаблівых патрабаванняў не было”.
У фінскага гурта “Lordi” моцны акцэнт робіцца на тэхнічныя патрабаванні. Вялікую ўвагу яны надаюць светлавым і піратэхнічным эфектам. Клапоцяцца музыкі і пра якасць гуку. 
Нягледзячы на ўсе запатрабаванні, арганізатары запэўнілі, што ўсё ўжо падрыхтавана, і ніякіх праблемаў узнікнуць не павінна.
Дарэчы, абяцанага майстар-класа для фіналістаў у гэтым годзе не было. Свае нумары музыкі рыхтавалі самастойна. Па словах Аляксандра Ціхановіча, сёлета праводзіць майстар-клас немэтазгодна: 
“Мы не рабілі майстар-клас у гэтым годзе, бо вырашылі зрабіць майстар-клас у поўным аб’ёме для канкурсанта, якога адбяруць 21-га на ўдзел у Еўрабачанні. Мы прааналізавалі сітуацыю мінулага года і вырашылі, што гэта немэтазгодна”.




2008-01-18
Беларусь зноў у цэнтры скандала ў сувязі з продажам зброі Ірану
У цэнтр скандала ў сувязі з магчымым продажам зброі Ірану патрапіла Беларусь. Брытанская прыватная выведчая кампанія “Jane’s” сцвярджае, што наша краіна збіраецца перапрадаць у Іран расійскую сістэму супрацьпаветранай абароны С-300. Раней паведамлялася, што Расія і Іран падпісалі кантракт пра пастаўкі ў
Тэгеран зенітных ракетных сістэм. Паводле інфармацыі “Jane’s”,
беларуска-іранскія перамовы ўжо на заключнай стадыі. 
Сістэмы С-300,
якія мяркуецца прадаць, да нядаўняга часу былі разгорнутыя каля Мінску
як частка аператыўнай канфігурацыі супрацьракетнай абароны Беларусі. 
Брытанская кампанія сцвярджае, што беларускі бок просіць за дзве сістэмы С-300 140 мільёнаў долараў, інфармуе Радыё Свабода.
Аднак прэс-служба дзяржсакратарыята Рады бяспекі Беларусі назвала інфармацыю пра беларуска-іранскія перамовы "выдумкай", паведамляе БелаПАН.




2008-01-18
Фотакарткі Led Zeppelin дапамогуць бразільскім дзецям
У Аўстраліі адкрываецца цікавая фотавыстава, прысвечаная легендарным Led Zeppelin. Яе экспазіцыю складуць раней не вядомыя шырокай публіцы фотакарткі
гурта, якія выпадкова знайшоў у 2005-м годзе канцэртны фатограф Тэд
Харві ў сваім архіве. 
Харві здымаў выступ Led Zeppelin у сіднейскай
канцэртнай зале Showground падчас аўстралійскага турнэ калектыву ў
1972-м годзе. Пра існаванне гэтых здымкаў ён узгадаў толькі тады, калі
яму прапанавалі скласці рэтраспектыву сваіх фотакартак эпохі 70-х.
Паводле словаў Тэда Харві, з той сесіі засталося каля ста выдатных
здымкаў, якія цалкам адлюстроўваюць канцэртную моц Led Zeppelin. 
Перад
тым як паказаць фотакарткі публіцы, фатограф даслаў іх копіі
ўдзельнікам гурта - Джымі Пэйджу, Роберту Планту і Джону Полу Джонсу,
якія высока ацанілі яго працу. 
Напрыклад, Роберт Плант мяркуе, што ў
гэтай падборцы ёсць лепшыя сцэнічныя здымкі Led Zeppelin за ўсю
гісторыю гурта.
Дадам, што выстава Тэда Харві адкрыецца 19 студзеня ў
сіднейскай галерэі S.H. Ervin Gallery.
Фатограф спадзяецца, што гэтая экспазыцыя прыцягне дадатковую ўвагу да
акцыі Rockphoto Aid, мэтай якой з'яўляецца збор сродкаў у дапамогу
дзецям з бедных бразільскіх сем'яў, вымушаным змагацца за сваё
выжыванне ў сумна вядомых "фавелах".
Фота: www.liveinternet.ru




2008-01-18
У Гродне на тры дні за краты адправілі двух актывістаў АГП
У Гродне асуджаныя на трое сутак кіраўнік гродзенскай абласной арганізацыі Аб’яднанай грамадзянскай партыі Юрый Істомін і актывіст Уладзімір Ларын.  Падрабязнасці паведамляе наш карэспандэнт Сяргей Апановіч:
“Пра затрыманне стала вядома толькі ўвечары. Сёння ўдзень іх выклікалі
позвай у Ленінскі РАУС на размову ў справе, нібыта, арганізаванага імі
ў снежні мінулага года несанкцыянаванага мітынга. 
Насамрэч, яго не
было, але іх усёроўна асудзілі. Тым часам у горадзе з’явіліся ўлёткі,
якія заклікаюць гродзенскіх прадпрымальнікаў сабрацца 21-га студзеня ў
12.00 на плошчы Леніна”.




2008-01-18
У Беларусі на верхніх паліцах цягнікоў з’явіліся рамяні бяспекі
Рамяні бяспекі з’явіліся на верхніх паліцах пасажырскіх цягнікоў беларускага фармавання. Цяпер усе пасажыры на верхніх паліцах могуць спаць спакойна, паведамляе Беларуская чыгунка.  Прычым аказваць гэтую паслугу мусяць праваднікі па жаданню пасажыра.
Акрамя таго, для забеспячэння бяспекі маёмасці пасажыраў плануецца
ўвесці ў вагонах закрытага тыпу блакіратары замка пасажырскіх купэ.
БелаПАН




2008-01-18
Мікалай Аўтуховіч: Маё вызваленне – гэта палітыка, будуць выпускаць усіх
Ваўкавыскі прадпрымальнік Мікалай Аўтуховіч сёння выйшаў на волю з мінскай калоніі. Пра гэта паведамляе “Беларускі партызан”. Аўтуховіч вельмі здзіўлены сваім вызваленнем. “Думаю, гэта палітыка, будуць выпускаць усіх”, - кажа ён.
Нагадаем, 7 ліпеня 2006 года Аўтуховіча зняволілі на тры з паловай
гады, абвінаваціўшы ў няўплаце падаткаў у асабліва буйным памеры.
Цяпер, паводле новага судовага рашэння, будуць канфіскаваныя 13
таксовак, кватэра і два склады. 
Аўтуховічу і яго жонцы, аднак, пакінулі дом. Ва
ўжо былога зняволенага засталася таксама аўтабаза, палова таксовак і
адзін асобны будынак, зазначае “Наша ніва”.




2008-01-18
Нагорны: Міс Беларусь-2008 можа стаць рудая дзяўчына
На кастынгі прыходзяць у асноўным дзяўчаты славянскай знешнасці - светла-русыя з блакітнымі вачыма, але сябры журы не выключаюць, што пераможцай можа стаць дзяўчына з экзатычнай знешнасцю альбо рудая.
 Па словах кіраўніка мадэльнага агенцтва Сяргея Нагорнага, яны не шукаюць канкрэтны тып дзяўчыны, бо апроч знешнасці канкурсантка павінна быць яшчэ артыстычнай і кемлівай, каб змагла дастойна прадстаўляць краіну на міжнародным узроўні. На пытанне Еўрарадыё, ці не робіць журы стаўку на славянскі тып знешнасці, Сяргей так і не адказаў.Еўрарадыё: Апошні конкурс “Міс свету” паказаў, што зараз у модзе брунэткі. А вы на каго робіце стаўку - на бландзінак ці цёмнавалосых?Сяргей Нагорны: Не ведаю, можа нават на рудую (смяецца). Можа, і рудая выйграе фінал. Не стаіць такой задачы, каб у фінале ўсе дзяўчаты былі з блакітнымі вачыма, светла-русыя “беларусачкі”. Неабавязкова, каб такая стала пераможцай, проста іх большасць прыходзіць на кастынг.Еўрарадыё: Дзяўчат з экзатычнай знешнасцю маюць хоць нейкі шанец?Сяргей Нагорны: Якую экзотыку вы хочаце адшукаць у Беларусі?Еўрарадыё: Ну, не ўсе ж у нас бладзінкі з блакітнымі вачыма. Дастаткова толькі прайсціся па мінскіх вуліцах, каб сустрэць такі тыпаж.Сяргей Нагорны: Ведаеце, мабыць на вуліцах і ёсць, але на кастынгах ідзе славянская знешнасць.Не заўсёды артыстычныя таленты дзяўчыны могуць дапамагчы ёй выйсці ў фінал конкурсу. Так, адна дзяўчына спачатку ўразіла журы ўсходнім танцам, але пасля выхаду на подыум у купальніку, не змагла прайсці ў наступны тур. 
Дырэктар мадэльнага агенцтва “Тамара” Тамара Ганчарова кажа Еўрарадыё, што па знешнасці фіналісткі “Міс Беларусь-2008” усе адразу ж павінны здагадацца, якую краіну яна прадстаўляе.Тамара Ганчарова: Мы шукаем проста прыгожую, з нейкай унутранай харызмай, нейкую вельмі наіўную, з чыстым поглядам, з чыстымі вачыма – дзяўчыну, якая будзе сімвалам прыгажосці нашай краіны. 
Пакуль самым багатым на прыгожых і цікавых дзяўчат лічыцца Гомель. У асноўным мадэлямі жадаюць стаць дзяўчаты 18-19 гадоў, самым сталым споўнілася 23. У гэтым годзе журы задае не толькі традыцыйныя пытанні, але правярае канкурсантак на наяўнасць пачуццё гумару. Такую задачу сябры журы даручылі рэзідэнту Comedy Club Яўгену Булку.Яўген Булка: Калі сябры журы пытаюцца пра параметры: рост, ахопы ўсялякія, аб’ёмы, - я магу спытаць, колькі разоў падцягваецеся ці за колькі стометроўку бегаеце.
Еўрарадыё вырашыла даведацца ў сяброў журы іх ідэал жаночай прыгажосці.Сяргей Нагорны: У мяне іх шмат. Разумееце, у нас 200 мадэляў, і кожная па-свойму цікавая і запатрабаваная, таму апісаць нейкі адзін немагчыма і непатрэбна.
Тамара Ганчарова: Гэта правільныя рысы твару, гэта высокія скулы, гэта чысты і светлы твар, гэта ўнутраны змест, які адлюстроўваецца на знешнасці і, канешне, культура цела.
Яўген Булка: Мне больш падабаюцца брунэткі. Хаця на кастынгу ў Гомелі выйшла на подыум такая прыгожая бландзінка, што я ажно пачырванеў і апусціў вочы.
Адборачныя туры “Міс Беларусь-2008” прайшлі ў 5 гарадах, наперадзе яшчэ 10. Плануецца, што ў пачатку лютага стане дакладна вядома, хто далей будзе змагацца за галоўны тытул.




2008-01-18
"Іронія лёсу-2" пабіла рэкорд пракату ў краінах СНД
Паводле паведамлення кампаніі "ХХ Фокс", якая з'яўляецца пракатчыкам фільма, зборы кінакарціны склалі 50 млн 360 тысячаў долараў. Раней рэкорд расійскага пракату належаў іншаму праекту стваральнікаў
новай "Іроніі" Канстанціна Эрнста, Анатоля Максімава і Цімура
Бекмамбетава - фільму "Дзённая варта". 
Зборы гэтай стужкі склалі 34,9
млн долараў. На другім месцы былі "Піраты Карыбскага мора: на краі
света" ($31,8 млн). 
Дадам, што падчас аднаго з пераднавагодніх сеансаў
"Іроніі лёсу" ў горадзе Нарыльску 40-летні мужчына здзейсніў спробу
самазабойства. Інцыдэнт адбыўся 22 снежня ў нарыльскім забаўляльным
комплексе АРТ-хол. 
Мужчына набыў два квіткі на фільм, доўга кагосьці
чакаў і за пяць хвілін да канца сеансу ўвайшоў у кіназалу, дзе
паспрабаваў парэзаць сабе вены.
Фота: naviny.by




2008-01-18
Артур Клінаў стварыў раман пра Мінск
Беларускі мастак-канцэптуаліст Артур Клінаў выдаў свой першы раман. Ён завецца “Малая падарожная кніжка па горадзе Сонца” і з’яўляецца працягам праекту “Горад Сонца”, прысвечанага Мінску. Кніга спалучае ў сабе дзіцячыя ўспаміны Клінава, метафарызаваную гісторыю Беларусі і міф пра Мінск як Горад Сонца. “Малая падарожная кніжка па горадзе Сонца” выйшла спачатку па-нямецку. Клінаў распавядае, што прапанову напісаць яе яму зрабілі падчас сакавіцкіх падзей на Плошчы. Тады градус цікавасці да Беларусі быў вельмі высокі 
Артур Клінаў: “Але не было нідзе кніжкі пра Беларусь, якую б, напрыклад, жыхар Нямеччыны мог набыць у краме. І ў гэты момант мне паступіла ад выдавецтва “Suhrkamp” прапанова: а ці не мог бы ты нам зрабіць на падставе лекцыі пра Горад Сонца кніжку пра Горад Сонца? Я сказаў: warum nicht, канешне, магу. Быў вельмі жорсткі тэрмін – два месяцы. Бо градус цікавасці – рэч зменлівая, і праз паўгода яе можа не быць. У гэтай кніжцы не толькі лекцыя пра Горад Сонца, а і гісторыя прыватнага чалавека – гэта маленькі хлопчык, які нарадзіўся ў Горадзе Сонца, гэта мае дзіцячыя ўспаміны”.
На думку Артура Клінава, Мінск валодае нейкай дзіўнай унікальнасцю, якая недамоўлена і недапісана. У літаратуры існуюць такія паняцці, як Пецярбургскі тэкст, Маскоўскі тэкст, Венецыянскі тэкст і г. д. Мінскага тэксту пакуль няма, але падмурак, здаецца, закладзены.
Артур Клінаў: “І мне хацелася напісаць кніжку пра Менск, бо гарады стварае літаратура. Ясна, што адна кніжка ці дзве кніжкі не створаць міф горада, гэта мусіць быць цэлы корпус літаратуры”. 
Тое, што мастак напісаў раман, выглядае, на першы погляд, дзіўна. Але калі ўзгадаць, што гэта мастак-канцэптуаліст, усё становіцца на свае месцы.
Артур Клінаў: “Жаданне пайсці ў літаратуру было даўно, не зусім гэта выпадкова атрымалася. Тым больш, тое, чым я займаўся апошнія дзесяць гадоў, – гэта канцэптуальнае мастацтва, а яно працуе не з матэрыялам, а з ідэямі. То бок калі вам для ўвасаблення ідэі патрэбная салома, бярыце салому, калі жывапіс – бярыце жывапіс, калі слова, то матэрыял – літаратура. Магу сказаць больш: калі ты працуеш як мастак з ідэямі, то рана ці позна ты прыходзіш да высновы, што няма лепшай формы для пераказу ідэі, чым слова. Таму мой прыход у літаратуру, я лічу, абсалютна законны і лагічны”.
Піт Паўлаў распавёў, што збіраецца напісаць песню–рэггей “Горад Сонца”. А Адам Глобус прызнаўся, што і сам меў задуму напісаць раман пра Мінск. 
Адам Глобус: “У мяне самога стаяла ў планах, што калі-небудзь я напішу раман пра Мінск. Але пашчасціла, што Артур яго напісаў, і мне ўжо нейкую работу не трэба рабіць. У беларусаў быў горад – Вільня. І мы так яе старанна апявалі і любілі, што забыліся на нашу асноўную сталіцу. Зараз мы разумеем, што Вільня – гэта ўсё ж сталіца суседняй дзяржавы, а наш горад – Мінск. Хлопчык ужо зрабіў сваю справу, ён адкрыў Мінск, і я чакаю, што наступны раман пра Мінск напіша дзяўчынка”.
Філосаф Валянцін Акудовіч прызнаўся, што кніга Клінава яго захапіла. І патлумачыў чаму.Валянцін Акудовіч: “Артур ухітрыўся ў адной невялікай кніжцы спалучыць лірычную прозу, культуралагічнае эсэ, метафізічны росшук, гісторыяграфічны нарыс, геапалітычную гісторыю прасторы і амаль турыстычны даведнік. І з чаго я захапіўся гэтай кніжкай: усё гэта нават не ў сінтэзе, а жыве разам і адначасна”. 
Узгадаць, якія яшчэ кнігі прысвячалі Мінску, даволі няпроста. Аказваецца, у дваццатым стагоддзі іх і не было зусім, а ў дзевятнаццатым былі два эсэ, напісаныя па-руску і па-польску. Мастак Сяргей Харэўскі лічыць, што найвялікшая каштоўнасць кнігі Клінава – гэта новае асэнсаванне Мінску.
Сяргей Харэўскі: “Якія кнігі былі наогул напісаныя да гэтай пра Мінск? Прынамсі, у дваццатым стагоддзі нічога ў такім фармаце напісана не было. У дзевятнаццатым мы мелі дзве такія рэчы: гэта эсэ па-руску Паўла Шпілеўскага “Мінск” і эсэ па-польску Уладзіслава Сыракомлі “Мінск”. За ўсё дваццатае стагоддзе Мінск так і не быў асэнсаваны ў беларускай культуры належным чынам. А пра які беларускі горад было нешта такое напісана? Ні пра які. Бо генеральная лінія нашай літаратуры – гэта апяванне вёскі. Новае асэнсаванне горада – гэта найвялікшая заслуга гэтай кнігі”. 
Артур Клінаў распавёў, што літаратурная творчасць захапіла яго і ён рыхтуе яшчэ дзве кнігі.
Фота – nn.by




2008-01-18
Першы канцэрт The Beatles з Рынга Старам з'явіцца на дыску
 Паводле
паведамленняў гуказапісвальнай фірмы, каштоўнасць гэтага выступу яшчэ і ў тым,
што гэта першы канцэрт "ліверпульскай чацвёркі", у якім удзельнічае Рынга Стар. 
Па юрыдычных прычынах дата выхаду альбома, на які трапяць 15 песняў, пакуль не
вызначаная. 
Зараз гуказапісвальная фірма спрабуе вырашыць пытанні выпуску
канцэрту з юрыстамі ўдзельнікаў гурта. 
Як паведамляецца, уладальнік плёнак
брытанскі прадзюсар Джэфры Колінз зрабіў запіс канцэрту з дазволу клуба Star
Club. 
У першапачатковым варыянце гукавыя дарожкі былі вельмі дрэннай якасці, і
іх атрымалася палепшыць толькі ў канцы 1990-х гадоў з дапамогай лічбавых
тэхналогій. Аднак тады гуказапісвальная фірма Apple Corps, створаная
ўдзельнікамі The Beatles, адмовілася выдаваць дыск. 
Дадам, што запісы
"гамбургскага" перыяду The Beatles ужо выдаваліся на CD. Каштоўнасць гэтага
дыска палягае ў тым, што на ім прысутнічаюць песні якія раней не выдаваліся "Do
You Believe" аўтарства Морыса Уільямса і "Lovesick Blue" Хэнка Уільямса. 
Сярод
песень таксама можна будзе пачуць арыгінальныя кампазіцыі The Beatles "Ask Me
Why" і "I Saw Her Standing There".
Фота: imdb.com




2008-01-18
"Адкупленне" атрымала 14 намінацый
Карціна Джо Райта "Адкупленне" ("Atonement") атрымала 14 намінацый Брытанскай акадэміі кіно і тэлебачанні BAFTA.  Імёны пераможцаў назавуць 10 лютага 2008 года. Сярод катэгорый, у якіх
прадстаўлена "Адкупленне", - прэмія за лепшы фільм і лепшую рэжысуру.
Дадам, што экранізацыя аднайменнага рамана Ена Мак'юэна таксама
прэтэндуе на прэміі ў намінацыях "Лепшы адаптаваны сцэнар", "Лепшая
жаночая роля" (Кіра Найтлі), "Лепшая мужчынская роля" (Джэймс Макэвой).
Па дзевяць намінацый атрымалі карціны "Старым тут не месца" ("No
Country for Old Men" братоў Ітана і Джоэла Коэнаў і "Нафта" ("There
Will Be Blood" Пола Томаса Андэрсана. 
Сем намінацый — у карціны "Жыццё
ў ружовым святле" ("La Vie en Rose" Аліўе Даана. 
"Ультыматум Борна"
("The Bourne Ultimatum" Пола Грынграса атрымаў шэсць намінацый. 
Таксама
за прэмію BAFTA пазмагаюцца карціны "Майкл Клейтан" ("Michael Clayton",
"Жыццё іншых" ("The Lives of Others", "Гангстэр" ("American Gangster").
Нагадаю, што раней "Адкупленне" ўжо атрымала два "Залатыя глобусы" за
лепшы фільм і лепшую музыку.
Фота: www.dailymail.co.uk




2008-01-18
У немагчымасці вярнуць ільготы чарнобыльцам віноўнае МАГАТЭ
Як стала вядома Еўрарадыё, вярнуць чарнобыльцам свае льготы так, як гэта ўдалося ветэранам і афганцам, не ўдасца. Супраць падпісання міжурадавага пагаднення на гэты конт у свой час выступіла МАГАТЭ. Міжнароднае пагадненне “Аб узаемным прызнанні правоў на льготны праезд інвалідаў і ўдзельнікаў Вялікай Айчыннай вайны, а таксама асобаў, прыроўненых да іх” было падпісана 12 сакавіка 1993 года ў Маскве кіраўнікамі ўрадаў краін СНД. Сёння дзякуючы гэтаму пагадненню ветэраны і афганцы атрымалі назад свае льготы. Тое пагадненне 15-гадовай даўніны прызналі больш важкім, чым Закон Беларусі аб ільготах. 
У той час беларускім урадам кіраваў Вячаслаў Кебіч. Еўрарадыё звярнулася да яго з просьбай ўзгадаць: ці не падпісвалі такога ж пагаднення ў дачыненні да чарнобыльцаў?
Вячаслаў Кебіч: “Кожная дзяржава прымала рашэнні на гэты конт паасобку. Агульнай пастановы не было”.
Па яго словах, такое стаўленне да чарнобыльскага пытання вельмі абразіла беларускі бок. Яго паспрабавалі вынесці на міжнародны ўзровень, але нават у ААН не атрымалі падтрымкі.
Вячаслаў Кебіч: “Я выступаў у Арганізацыі Аб’яднаных Нацый. Спрабаваў прыцягнуць увагу, але там проста адмахнуліся. У МАГАТЭ працяглы час займаліся гэтым пытаннем – там таксама адмахнуліся. Адзіныя, хто нам спачуваў у гэтай справе і аказваў дапамогу, была Японія”.
Галоўнымі вінаваўцамі ў тым, што па чарнобыльскіх ільготах не былі падпісаныя міжурадавыя пагадненні, тагачасны кіраўнік беларускага ўрада называе менавіта МАГАТЭ.
Вячаслаў Кебіч: “МАГАТЭ -- гэта апякун атамнай энэргетыкі. І яны не хацелі прызнаваць, што атамныя рэактары недасканалыя. І ў выніку маглі згарнуць будаўніцтва атамных электрастанцый”.
Па словах палітыка, ён адпачатку выступаў супраць Закону аб ільготах. Што тычыцца ільгот чарнобыльцаў, то кажа, што гэтых людзей проста абразілі. Асабліва крыўдна ім павінна быць сёння, калі шэрагу катэгорый былых ільготнікаў іх ільготы вярнуліся. Але вярнуць ільготы чарнобыльцам можна толькі спецыяльным загадам прэзідэнта. 
Вячаслаў Кебіч: “Сёння гэта можа зрабіць толькі прэзідэнт, і больш ніхто”.
Паспрабавала Еўрарадыё даведацца, ці спрабуюць як-небудзь дапамагчы чарнобыльцам вярнуць свае льготы чыноўнікі Дэпартаменту па ліквідацыі наступстваў катастрофы на Чарнобыльскай АЭС. Але першы намеснік дырэктара Дэпартамента Уладзімір Чэрнікаў сказаў, што яны не маюць права нават узнімаць гэтае пытанне.
Уладзімір Чэрнікаў: “Мы не маем права яго ўзнімаць. Калі кіраўнік дзяржавы прымае рашэнне, і за гэта рашэнне прагаласавалі дэпутаты, мы павінны свой закон прывесці ў адпаведнасць з Законам “Аб сацыяльных гарантыях і льготах”. Гэта звычайная нарматворчая практыка. Усе рухі ў гэты бок, кіраўнік дзяржавы сказаў пра гэта па тэлебачанні, іх больш не будзе”.
Як раней паведамляла Еўрарадыё, высветлілася, што супрацоўнікі праваахоўных органаў і пракуратуры, КДБ і дзяржкантролю, памежнікі, пажарныя і гэтак далей ільготы захавалі. Атрымалася, што Закон, які павінен быў пазбавіць ільготаў усіх, сёння тычыцца толькі школьнікаў, студэнтаў, пенсіянераў і “чарнобыльцаў”.




2008-01-18
Беларускія хрысціянскія дэмакраты заклікаюць дзяржаву змагацца з магамі
Кіраўнікі аргкамітэта па стварэнні партыі “Беларуская хрысціянская дэмакратыя” перадалі ў шэраг дзяржаўных установаў і СМІ зварот, у якім уздымаюць праблему “масавай прапаганды” ў дзяржаўных і недзяржаўных СМІ “рознага кшталту акультных практыкаў”. Пад ім падпісаліся Павел Севярынец, Аляксей Шэін, Віталь Рамашэўскі і
Дзяніс Садоўскі. Вось што распавёў у інтэрв’ю Еўрарадыё Аляксей Шэін:

“З аднаго боку, дзяржава ў сваім законе аб свабодзе сумлення і
рэлігійных арганізацыях усяляк абмяжоўвае дзейнасць хрысціянскіх
цэркваў, хрысціянскіх канфесіяў, а часта яе і забараняе альбо рэзка
абмяжоўвае заканадаўствам. З іншага боку, абсалютна афіцыйна дазваляецца
дзейнасць акультыстаў, магаў, чарадзеяў”.
Аўтары звароту лічаць, што магі і чарадзеі не аказваюць “сур’ёзнай
дапамогі” людзям, а іх дзейнасць шкодная. Пра рэакцыю дзяржаўных
установаў распавядае Аляксей Шэін: 

“На дадзены момант мы атрымалі адказы з Міністэрства адукацыі –
звычайную адпіску. Адказ з газеты “Советская Белоруссия” за подпісам
Паўла Якубовіча, у якім было адзначана, што газета не публікуе
падобнага роду матэрыялаў і таксама выступае супраць акультных
практыкаў. 
І быў таксама фенаменальны адказ з Міністэрства інфармацыі:
“Дзейнасць магаў, гадалак, чарадзеяў і экстрасенсаў унесена ў дзяржаўны
рэгістр і з’яўляецца законнай”. 
Цяпер хрысціянскія дэмакраты чакаюць адказу з Міністэрства гандлю.




2008-01-18
Rolling Stones адкрыюць "Берлінале"
Берлінскі кінафэст 2008 года адкрыецца дакументальнай стужкай Марціна Скарсэзэ пра гурт Rolling Stones. Паводле паведамлення Reuters, паказ на фэсце таксама стане сусветнай
прэм'ерай фільма.
Меркавалася, што фільм з назвай Shine a Light
з'явіцца ў пракаце яшчэ ў верасні 2007 года, аднак гэтую дату
перанеслі. 
Нагадаю, што стужка складаецца з матэрыялу, запісанага на
двух канцэртах, якія Rolling Stones далі ў Beacon Theater у Нью-Ёрку ў
лістападзе 2006 года. 
У выступах калектыву прынялі ўдзел Джэк Вайт (з
гурта White Stripes), Крысціна Агілера і Бадзі Гай. 
Таксама фільм
уключае дакументальныя здымкі і інтэрв'ю з удзельнікамі гурта. 
Дадам,
што 58-ы Берлінскі кінафэст будзе праходзіць з 7 па 17 лютага. Журы
сёлета ўзначаліць франка-грэцкі рэжысёр Канстанцін Коста-Гаўрас.
Фота: stroytex.mylivepage.ru




2008-01-18
Ветэраны нью-мэтал Korn працягваюць губляць удзельнікаў
 Паведамляецца, што прычыны гэтага кроку выключна «персанальнага і
сямейнага характару». 
Праўда, адсутнасць Манкі лічыцца часовай. Мяркуецца, што ў
хуткім часе музыка ізноў вернецца ў калектыў. 
Такім чынам, з квінтэта
заснавальнікаў у цяперашнім складзе Korn застаюцца толькі двое музыкаў -
вакаліст Джонатан Дэвіс і басіст Рэджынальд «Філдзі» Арвізу. 
Дадам, што
Манкі пакінуў сваіх калег акурат напярэдадні новага еўрапейскага тура, які
стартаваў 13 студзеня ў Дубліне. Заменай гітарысту падчас выступаў стаў былы
ўдзельнік Sevendust Клінт Лоўэры. 
Незадоўга да пачатку гастроляў Манкі размясціў
на сваім сайце цікавую інфармацыю, якая выклікала мноства чутак. 
Гучала яна так:
«Жадаю адкрыць вам маленькі сакрэт. У хуткім часе я зраблю афіцыйную заяву, якая
стане для вас вялікай неспадзяванкай. Датычыцца яна чагосьці такога, да чаго я
перажываю адмысловыя пачуцці і што, як мне падаецца, таксама захопіць і вас.
Часцей заходзьце на мой сайт - і вы першымі даведаецеся гэтую вялікую навіну!». 
Кажуць, што Манкі меў на ўвазе свой сольны альбом. Еўрапейскае турнэ Korn, якое
працягнецца аж да пачатку сакавіка, закране і нашых суседзяў. Так, 7 лютага яны
выступяць у Санкт-Пецярбургу. 
Пасля гэтага музыкі плануюць узяць тайм-аўт на
тры-чатыры месяцы, «каб перагрупавацца і падрыхтавацца да працы над новым
запісам».
Фота: edunonina.spaces.live.com




2008-01-18
Кампазіцыі Drum Ecstasy стануць бясплатнымі
 Усё, што калісьці запісвалася музыкамі, будзе выкладзена
на іх сайце ў фармаце MP3. Прыемна тое, што запампаваць капазіцыі можна будзе
абсалютна бясплатна. 
Яшчэ адной неспадзеўкай для прыхільнікаў Drum Ecstasy стане
цалкам новая кампазіцыя "Val". Менавіта гэты трэк лёг у аснову саўндтрэка да
расійскага фільма "Самы лепшы фільм". 
Паводле словаў лідэра Drum Ecstasy Піліпа
Чмыра, "для фільма кампазіцыю трохі змянілі і запісалі "Val-2". Гэтая версія
з'явіцца толькі летам. Пакуль усе правы на яе ў тэлеканала ТНТ, які і выдае
фільм". 
Дадам, што Drum Ecstasy па-ранейшаму застаюцца канцэртным гуртом. Ну, а
самі музыкі лічаць, што іх музыка ў фармаце МР3 стане для гурта дадатковай
рэкламай. 
Маўляў, "МР3 не перашкаджае продажу звычайных дыскаў. Тыя ж, хто
аддаюць перавагу якаснай музыцы, у кожным разе будуць слухаць яе на дысках. 
Да
таго ж, зусім хутка дыскі калектыву зноў з'явяцца ў продажы".
Паводле інфармацыі www.nestor.minsk.by/mg/
Фота: www.divus.cz




2008-01-18
"Калі б было ў маіх сілах, я б вызваліў рэдактара "Згоды"
Кажа Ісмаіл Варановіч, старшыня Духоўнага упраўлення мусульман Рэспублікі Беларусь. 
Адзін з лідэраў мусульманскай абшчыны ў Беларусі распавёў Еўрарадыё, чаму на судзе ён фактычна абараняў рэдактара "Згоды", аб тым, што карыкатуры яму паказаў Камітэт па справах рэлігій, і чаму ён лічыць, што скандальную публікацыю варта лічыць проста інфармацыяй аб тым, што было апублікавана ў еўрапейскай прэсе - Вы ведаеце, што сёння Менскі гарадскі суд асудзіў журналіста Здзвіжкова на 3 гады калоніі за спробу перапублікацыі карыкатур на прарока Мухамеда…
- Я быў сведкам на гэтым працэсе і даваў паказанні. Я імкнуўся змякчыць яго долю. Здзвіжкоў дзякаваў мне - наколькі мог, вядома.
- Вам не здаецца, што гэта занадта суровае пакаранне?
- Вядома, суровае! Я прасіў, каб рашэнне суда было мякчэйшым. Тым больш, што ён не заклікаў ні да якіх злачынстваў. Гэта была своеасаблівая інфармацыя пра тое, што было апублікавана ў дацкіх газетах. Вось так я ставіў пытанне. І я лічу, што ў нашым грамадстве ніякіх эксцэсаў, ніякага рэзанансу і не магло быць.
- Скажыце, Здзвіжкоў прасіў у Вас прабачэння ў судзе?
- Так, у мяне асабіста прасіў прабачэння. І прасіў прабачэння ва ўсіх нашых вернікаў мусульман за публікацыю ў газеце.
- Калі б ад Вас залежала, то Вы б прабачылі яго? 
- Так, вядома, вядома. Можа быць, я крышку ўскладніў становішча з органамі ўлады, якія вядуць гэтую справу.
- Чаму Вы так думаеце?
- Ну, таму што, можа быць, дзяржаўныя органы меркавалі, што мае словы будуць іншымі, не ў такім кірунку. Я насуперак, можа быць, пайшоў…
- Вы ведаеце, наколькі мусульмане Беларусі былі незадаволеныя гэтай публікацыяй?
- Дык яны ж не паспелі нават і ведаць, што такая публікацыя была. Калі мяне пазнаёмілі з ёй органы ўлады, я быў змушаны напісаць ліст, адрэагаваць. Гэта мне так паведамілі як кіраўніку Духоўнага упраўлення мусульман Рэспублікі Беларусь.
- А куды Вы гэты ліст пісалі?
- У той жа самы орган, якога мяне азнаёміў з публікацыяй. Гэта Камітэт па справах рэлігіі і нацыянальнасцяў.
- Вы пісалі, што абураныя?
- Бо гэта было паднесена так, таму я быў змушаны зрабіць.
- Вам нават не паказвалі газету?
- Паказалі. Паказалі ксеракопіі, далі мне.
- І там былі карыкатуры? Бо гэтую газету ніхто не бачыў, акрамя Вас і яшчэ пары чалавек...
- Ну так. Але я, між іншым, папярэдзіў нашыя абшчыны. Калі яна выпадкова патрапіць вам, каб ніякай рэакцыі не было. Гэта толькі інфармацыя пра тое, што было надрукавана ў іншых часопісах і газетах Еўропы. Вось так гэта было паднесена. Таму ніякіх абурэнняў з боку нашых абшчын не было.
- Рэдактар газеты "Згода" звярнуўся да мусульман з просьбай дапамагчы выратаваць Здзвіжкова ад турмы…
- Яшчэ трэба ўзважыць становішча. Узважыць усю навакольную абстаноўку. Як гэта адаб'ецца на нас. Мы ж меншасць, нас жа, мусульман Беларусі, вельмі мала. Таму мы вельмі павінны быць асцярожныя.
- А нагадаеце, як пакаралі дацкіх журналістаў?
- Слова гонару, я не ведаю. Патрабавалі для аўтара публікацыі смяротнага пакарання. Як гэта ўсё завяршылася, я, сапраўды, не ведаю. Гэта даўно было, не памятаю. А Здзвіжкоў, калі я яго ўбачыў за кратамі, то мне яго шкада стала. Такі худзенькі, невялікі… Вось, слова гонару, чалавечы жаль у мяне з'явіўся… Калі б у маіх сілах, я яго вызваліў, але гэта не ў маіх сілах. Вы мяне разумееце?! Наколькі я мог, я, вядома, імкнуўся аблегчыць яму долю.
Фота: nn.by




2008-01-18
У Мінску супрацоўнікі ДАІ правялі спецаперацыю на Свіслачы
60-гадовую жанчыну, якая танула ў Свіслачы, выратавалі супрацоўнікі сталічнай Дзяржаўтаінспекцыі.  Здарэнне адбылося каля канцэртнага зала “Мінск”. Жанчына спрабавала
перайсці рэчку па лёдзе і апынулася ў вадзе. Супрацоўнік ДАІ кінуў
трос, але жанчына не змагла самастойна абвязацца ім. Пасля гэтага іншы
супрацоўнік ДАІ дапоўз па лёдзе да яе і выцягнуў на бераг. 
БелаПАН




2008-01-18
Максім Мірны зноў прайграў, на гэты раз у пары з Вікторыяй Азаранка
Чарговую паразу атрымаў на адкрытым чэмпіянаце Аўстраліі беларускі тэнісіст Максім Мірны. На гэты раз ён прайграў разам з Вікторыяй Азаранка ў спаборніцтве змяшаных пар.  У 1/16 фінала леташнія віцэ-чэмпіёны “Australian Open” саступілі
польска-амерыканскаму дуэту Марцын Макоўскі / Мейлен Ту – 3:6, 6:7
(4:7), паведамляе "Прессбол".
Адзначым, што напярэдадні Азаранка завяршыла сваё выступленне ў
адзіночным разрадзе адкрытага чэмпіянату Аўстраліі. У 1/16 фінала яна
прайграла трохразовай чэмпіёнцы "Australian Open" амерыканцы Сірэне
Уільямс – 3:6, 4:6.
З кожнай паразай рэйтынг Максіма Мірнага, як у адзіночным, так і ў
парным разрадзе, падае. Зусім магчыма, што ён не патрапіць на
Алімпійскія гульні. 




2008-01-18
У Гродне пакажуць 12 польскіх фільмаў
Аматары польскага кіно Гродна змогуць скарыстацца магчымасцю праглядзець 12 розных польскіх фільмаў на працягу бліжэйшых 2-х месяцаў.  Гэтю магчымасць для гродзенцаў прадастаўляе грамадскае аб’яднанне
“Polska macierz szkolna” падчас дыскусійнага клуба польскага кіно.
Распачнецца прагляд у суботу фільмам Тадэвуша Хмялеўскага “Jak
razpetalem II wojne swiatowa” (“Як я распачаў Другую сусветную вайну”).
Да вясны аматары кіно таксама пабачаць фільмы “Сэксмісія” Юліуша
Макульскага, “Рэйс” Марэка Півоўскага, "Кароль" Уладзіслава
Пасікоўскага ды іншыя.
Фота: кадры з фільма "Сэксмісія"




2008-01-18
У Лідзе адбыўся карнавал ананімных алкаголікаў
Ананімныя алкаголікі правялі свой карнавал ў Лідзе. На ім пабываў наш карэспандэнт Сяргей Апановіч: “Удзел у імпрэзе бралі прадстаўнікі з Гродна, Мінска, Брэста, Шчучына,
Ваўкавыска, а таксама з Літвы. Агулам сабраліся каля 50 чалавек. Падчас
мерапрыемства было маскараднае шоў, гучала жывая музыка, выступалі
рыцары. 
Адзначу, што на сённяшні дзень у Лідзе існуюць дзве групы ананімных
алкаголікаў. Апроч гэтага падобныя групы ёсць у Шчучыне, Дзятлава,
Ваўкавыску, Бярозаўцы, Астраўцы, Смаргоні. Самая вялікая група ў
вобласці на сённяшні дзень - у Гродне”. 




2008-01-18
З Ромам Зверам можна пацалавацца ў любы момант
27 студзеня ў сталічным Палацы спорту адбудзецца канцэрт гурта «Звери». Але сфатаграфавацца з Ромам Зверам, абняцца з ім ці нават пацалавацца можна ўжо зараз.  У сетцы крамаў «Містэрыя Гуку» прапісаліся роставыя лялькі – дакладныя
копіі Ромы Звера. 
Акрамя гэтага ў «Містэрыю» завезлі партыю незвычайнай
прадукцыі – гэта флікеры, на якіх напісана «Звери. 27 января. Минск».
Кожны, хто сфатаграфуецца з Ромам Зверам, бясплатна атрымае флікер.
Цікава, што прыхільнікі гурта пачалі ўжо калекцыянаваць фотакарткі з
картонным кумірам і абмяркоўваць у сацыяльных сетках, куды паставіць
Рому ў выпадку, калі пасля канцэрту ён дастанецца менавіта ім. 
Нагадаю,
што фігуры Ромы Звера будуць разыграныя сярод наведвальнікаў канцэрту
гурта.




2008-01-18
Гродзенскі стадыён “Нёман” стане больш даступным для інвалідаў
Больш даступным для людзей з абмежаванымі фізічнымі магчымасцямі стане гродзенскі стадыён “Нёман”.  Падрабязнасці паведамляе наш карэспандэнт Сяргей Апановіч:

“Пасля рэканструкцыі і пераабсталявання на заходняй трыбуне стадыёна
мусіць запрацаваць ліфт, які будзе падымаць людзей у інвалідных
калясках на другі ярус. Гэтае і іншыя новаўвядзенні запланаваныя на
пачатак новага футбольнага сезона. 
Аднак да часу, пакуль гэты ліфт не
запрацуе, месцы для такіх людзей могуць быць абсталяваныя каля
электроннага табло”.




2008-01-18
У студзені адбудзецца пераразлік “жыровак” ільготнікаў
Пераразлік “жыровак” будзе праведзены ў студзені ў тым выпадку, калі ў іх не былі ўлічаныя захаваныя сацыяльныя льготы. Паводле намесніка міністра жыллёва-камунальнай гаспадаркі Мікалая Ліпеня, у “жыроўках” за снежань захаваныя льготы мусілі ўлічыць. Калі пра некаторыя катэгорыі льготнікаў “забыліся”, тады зробяць пераразлік.
Як адзначыў намеснік міністра, зніжка ў памеры 50% на аплату камунальных паслуг у адпаведнасці з законам аб дзяржаўных сацыяльных льготах захаваная для інвалідаў 1-й і 2-й групаў у тым выпадку, калі з імі не жывуць працаздольныя сваякі.
Мікалай Ліпень таксама сказаў, што павышэнне тарыфаў на жыллёва-камунальныя паслугі ў Беларусі адбудзецца ў 2008 годзе ў межах 5 долараў. Рашэнне павысіць тарыфы пакуль не прынятае. 

БЕЛТА




2008-01-18
У Полацкім раёне згарэла царква, агонь знішчыў дах і купалы
Праваслаўная царква загарэлася ўчора ўвечары ў вёсцы Бабінічы Полацкага раёна. Як паведамілі ў прэс-службе МНС Віцебскай вобласці, Свята-Мікалаеўская
царква загарэлася з прычыны пакінутай без нагляду печы. Агонь знішчыў
дах і купалы, людзі не пацярпелі.

Ядвіга Сташэўская, Еўрарадыё, Віцебск




2008-01-18
Міліцэйскі палкоўнік Фармагей атрымаў ордэн Сталіна
Днямі кіраўнік віцебскай міліцыі палкоўнік Фармагей атрымаў незвычайную узнагароду - ордэн Сталіна. Пра тое, за што ён быў адзначаны такой узнагародай, распавядае нашая карэспандэнтка Ядвіга Сташэўская:

“За бездакорную службу ў праваахоўчых органах, асабісты ўнёсак у ахову
правапарадку ды ў гонар 70-годдзя ўтварэння Віцебскай вобласці Фармагей
узнагародзіла Усебеларускае аб'яднанне казацтва. Паводле віцебскага
атамана Васіля Раманенкі, кіраўнік віцебскай міліцыі стаў трэцім ў
Беларусі кавалерам ордэна Сталіна. 
Гэты ордэн распрацоўвалі яшчэ
напрыканцы саракавых гадоў мінулага стагоддзя, але, па афіцыйнай
версіі, ідэю не ўпадабаў сам Сталін. У дзевяностыя гады камуністычныя
ды ветэранскія арганізацыі з розных рэгіёнаў былога Саюза ўзгадалі
гэтую ідэю, і зараз ордэн Сталіна ёсць так званай "грамадскай
узнагародай". 
Палкоўніка Фармагея з новым ордэнам пакуль на людзях
ніхто не бачыў”.
Паводле некаторых звестак, першыя два ордэны Сталіна ў Беларусі
атрымалі дзяржсакратар Рады бяспекі Віктар Шэйман і палкоўнік Дзмітрый
Паўлічэнка.




2008-01-18
Мінюст вырашыў не ліквідоўваць “Перспектыву”
Міністэрства юстыцыі адклікала з Вярхоўнага суда пазоў аб ліквідацыі рэспубліканскага грамадскага аб’яднання “Перспектыва”. Інфармацыя пра гэта размешчана на сайце міністэрства. Паведамляецца, што Мінюст атрымаў інфармацыю, што гэтае грамадскае
аб’яднанне не прымала рашэння пра ўдзел у несанкцыянаваным мітынгу
прадпрымальнікаў 10 студзеня і не давала такіх паўнамоцтваў свайму
лідэру Анатолю Шумчанку. Ён удзельнічаў у акцыі як прыватная асоба. 
Раней менавіта ўдзел у мітынгу пратэсту Шумчанкі і іншых актывістаў "Перспектывы" і стаў падставай для падачы ў Вярхоўны суд пазову аб ліквідацыі грамадскага аб'яднання.
Нагадаем, Анатоль Шумчанка быў асуджаны 11 студзеня на 15 сутак адміністрацыйнага арышту. 
БелаПАН




2008-01-18
Джордж Майкл пачаў пісаць аўтабіяграфію
Поп-спявак падпісаў шматмільённы кантракт на выпуск мемуараў з вядомай брытанскай выдавецкай кампаніяй HarperCollins. Цікава, што сваю гісторыю Джордж Майкл распавядзе сам, не прыцягваючы
да працы над кнігай запрошаных пісьменнікаў. У кнізе, якая абяцае стаць
«адной з самых захапляльных гісторый пра знакамітасцяў», спявак
распавядзе як пра сваю музычную кар'еру, так і пра прыватнае жыццё.
Паводле словаў мэнэджэра музыкі Эндзі Стэфэнса, «Джордж паабяцаў
прадставіць бязлітасна адкрытую біяграфію, і яна абавязкова будзе
такой. У яго выпадку гэта будзе значна цікавей, чым тыя выдумкі, якія
з'яўляюцца на старонках газет».
Стэфанс дадаў, што прадстаўнікі
выдавецтва HarperCollins надзвычай натхнёныя гэтым праектам. Яны
называюць дамову з Майклам «адной з самых гучных за ўсю гісторыю
брытанскага кнігавыдавецтва», аднак сума кантракта не называецца.
Дадам, што мемуары Джорджа Майкла павінны з'явіцца ў продажы ўвосень
будучага года
Фота: www.jurnale.ro




2008-01-18
Аляксей Кароль: Прашу мусульман дапамагчы выратаваць Здзвіжкова ад калоніі
Аляксей Кароль, былы галоўны рэдактар зачыненай газеты “Згода”, лічыць прысуд журналісту Аляксандру Здзвіжкову занадта суровым. Нагадаем, сёння Мінскім гарадскім судом ён быў асуджаны на тры гады
калоніі ўзмоцненага рэжыму за “распальванне рэлігійнай варажнечы”.
Здзвіжкова пакаралі за карыкатуры на прарока Мухамеда, якія ён у 2006
годзе перадрукаваў у “Згодзе” з дацкай прэсы. 
Кароль адзначае, што ні ў
той час, ні пазней ніякіх рэлігійных канфліктаў у Беларусі не
адбывалася, наклад таго нумару не распаўсюджваўся. Ён перакананы, што
“пакаранне ўжо адбылося”, бо газета “Згода” больш не існуе. 

Аляксей Кароль выступіў са зваротам да мусульман Беларусі з просьбай дапамагчы выратаваць Аляксандра Здзвіжкова ад калоніі:
“Я ўжо прыносіў у 2006 годзе свае прабачэнні мусульманам. А зараз я б
звярнуўся да мусульман і да муфціяў, якія жывуць і працуюць у Беларусі,
каб яны звярнуліся да адпаведных органаў з просьбай не караць
Здзвіжкова і змяніць меру пакарання пры разглядзе гэтай справы пасля
таго, як ён падасць касацыйную скаргу”. 




2008-01-18
У Беларусі будуць перагледжаны да 90 адсоткаў крымінальных спраў?
Як стала вядома Еўрарадыё, Вярхоўны суд і Генпракуратура збіраюцца змякчыць прысуды па крымінальных справах, якія не ўяўляюць грамадскай небяспекі. Пазбегнуць пакарання турмой змогуць тыя, каго раней пасадзілі бы на тэрмін да 6 год. Калі на гэта дасць згоду Адміністрацыя прэзідэнта. 
 Змены тычацца змякчэння пакарання па некаторых злачынствах. Як паведаміў Еўрарадыё кіраўнік прэс-службы Генпракуратуры Міхаіл Вавула, у спіс могуць патрапіць нават тыя, каму сёння законам прадугледжана максімальнае пакаранне ў выглядзе пазбаўлення волі на тэрмін не больш за 6 гадоўМіхаіл Вавула: “Да злачынстваў, якія не ўяўляюць вялікай грамадскай небяспекі, залічваюцца наўмысныя злачынствы і злачынствы, здзейсненыя па неасцярожнасці, за якія прадугледжана пакаранне ў выглядзе пазбаўлення волі не больш за 2 гады альбо больш мяккае пакаранне. Наўмысныя злачынствы, за якія законам прадугледжана максімальнае пакаранне ў выглядзе пазбаўлення волі на тэрмін не больш за 6 гадоў. І злачынствы, здзейсненыя па неасцярожнасці, за якія прадугледжана пакаранне не больш за 2 гады. Менавіта гэтых катэгорый злачынстваў тычацца распрацаваныя намі прапановы”.
Сёння ў Беларусі больш за 120 тысяч асуджаных. З іх, па прызнанні Генеральнага пракурора краіны Пятра Міклашэвіча, 90 адсоткаў такіх злачынстваў, якія не ўяўляюць грамадскай небяспекі. Па словах кіраўніка прэс-службы, Генпракуратура і Вярхоўны суд прапануюць замяніць крымінальнае пакаранне за такія злачынствы на штраф.
Міхаіл Вавула: “Прапановы тычацца ўвядзення ў санкцыі артыкулаў Крымінальнага кодэксу па найменш цяжкіх злачынствах і злачынствах, якія не ўяўляюць вялікай грамадскай небяспекі, такога пакарання, як штраф”.
Праўда, ці ўсе асуджаныя па пералічаных артыкулах змогуць адкупіцца ад турмы штрафам, пакуль не вядома. Але хутчэй за ўсё, такое рашэнне будзе прымацца ў кожным асобным выпадку.
Пацікавілася Еўрарадыё і далейшым лёсам тых асуджаных, якія сёння адбываюць турэмнае пакранне па артыкулах, ад якіх ужо заўтра заменяць штрафам. Па словах супрацоўніка Генпракуратуры, гэта залежыць ад рашэння Адміністрацыі прэзідэнта. Калі прапанаваныя змякчэнні там ухваляць, то адпаведныя змены ўнясуць у Крымінальны кодэкс і заканадаўства. А потым Вярхоўны суд і Генпракуратура пачнуць перагляд прысудаў, якія ўжо ўступілі ў сілу.
Міхаіл Вавула: “Калі ў Крымінальны кодэкс уносяцца змены ў бок змякчэння, то ў такіх законах звычайна прадугледжваецца норма перагляду ўсіх прысудаў судоў. А Вярхоўнаму суду і Генеральнай пракуратуры даецца даручэнне прыняць меры па рэалізацыі гэтага закону”.
Кожная справа і ўжо асуджаных, і тых, каго лава падсудных толькі чакае, будзе разглядацца персанальна. І персанальна па кожным выпадку будзе прымацца рашэнне, ці выпускаць чалавека на волю і ці замяняць турэмнае зняволенне на штраф. Менавіта гэтым персанальным падыходам, кажа кіраўнік прэс-службы, тлумачыцца тое, што сёння ніхто не можа дакладна сказаць, колькі людзей у выпадку змякчэння Крымінальнага кодэксу датэрмінова выйдзе на волю альбо ўвогуле пазбегне кратаў.
Як стала вядома Еўрарадыё, у прапанаваных зменах не прадугледжвацца асобнага змякчэння пакарання для асуджаных за эканамічныя злачынствы. Альбо тых, хто сеў за краты за нязначную дозу наркотыкаў. Лёс кожнага вызначыць суд.
Міхаіл Вавула: “Вызначаць, якія злачынствы да якіх катэгорый адносяцца, неабходна ў кожным асобным выпадку. Браць санкцыю артыкула і глядзець – якое злачынства да менш цяжкіх залічваецца, а якое да злачынстваў, што не ўяўляюць вялікай грамадскай небяспекі”.
Не змог кіраўнік прэс-службы Генпракуратуры і назваць хаця б прыблізны тэрмін, праз які зменіцца наш Крымінальны кодэкс. Кажа, гэта цалкам залежыць ад Адміністрацыі прэзідэнта. Як хутка яны разгледзяць унесеныя прапановы і ці падтрымаюць іх.
Даведка Еўрарадыё
Па афіцыйных даных, на 1 лістапада ў Беларусі асуджана 120.000 чалавек. Больш за 30 тысяч адбываюць пакаранне ў папраўчых калоніях; 6700 – у папраўчых установах адкрытага тыпу; 1170 – у арыштных дамах; 3600 – у ЛПП. Больш за 7000 чалавек знаходзяцца ў следчых ізалятарах і больш за 10000 пакараныя без абмежавання волі.
17% асуджаныя за крадзеж; 13% -- за забойства, 9% -- за злачынствы, звязаныя з наркотыкамі; 8% -- за рабаванні і цяжкія цялесныя пашкоджанні. 35% асуджаных адбываць пакаранне тэрмінам ад 5 да 10 гадоў; 30% -- ад 1 да 3 гадоў; 17% -- ад 3 да 5; 10% -- ад 10 да 15; 4% -- звыш 15 і 1% -- звыш 20 гадоў.
play
pause
stop
mute
unmute
previous
next
000001394.mp3000001394.mp3
Падабаецца1
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца9

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

7
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
Адна з карцін Царфіна / Фота амбасады Беларусі ў Францыі
15 карцін мастака Парыжскай школы Шрагі Царфіна вярнуліся ў Беларусь
 20:48 13.05.2019  
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя




2008-01-18
У Беларусі пахаладае ў сярэдзіне наступнага тыдня – Гідраметэацэнтр
Няўстойлівае надвор’е пануе ў Беларусі, стабільнае пахаладанне пакуль не чакаецца. Пра гэта Еўрарадыё паведаміла галоўны сіноптык Рэспубліканскага гідраметэацэнтра Вольга Фядотава. 
 Яна распавяла пра тое, якое надвор’е чакае нас на выхадных:
“У суботу магутны атлантычны цыклон, які будзе перасоўвацца праз
Балтыйскае мора на ўсход, пагоршыць надвор’е ў нашай краіне. І ў ноч на
19 студзеня пройдуць невялікія ападкі, а днём яны чакаюцца амаль
паўсюдна - у выглядзе дажджу і мокрага снегу.
Па ўсходзе краіны слабы галалёд, на асобных участках дарог галаледзіца.
Узмацніцца паўднёвы вецер, парывамі да 15-20 метраў за секунду. І
тэмпература паветра ўначы ад 3 мароза да 3 цяпла, а днём у суботу ад 0
да +5, у Брэсцкай і Гродзенскай абласцях да 7 градусаў з плюсам.
Паводле папярэдніх разлікаў, у нядзелю надвор’е будзе няўстойлівае, у
тылавой частцы цыклона — кароткачасовыя ападкі, мокры снег і дождж.
Захаваецца парывісты вецер. Тэмпература паветра на працягу сутак ад -1
да +4”.

Паводле разлікаў спецыялістаў гідраметэацэнтра, на наступным тыдні
надвор’е ў Беларусі таксама будзе няўстойлівым. У сярэдзіне тыдня трохі
пахаладае, у начныя часы стане падмарожваць да -7 градусаў, а днём ад 0
да -5. Пройдзе кароткачасовы снег. Аднак стабільнага пахаладання не
чакаецца.




2008-01-18
Журналіст Аляксандр Здзвіжкоў асуджаны на тры гады калоніі
На тры гады калоніі ўзмоцненага рэжыму асуджаны журналіст Аляксандр Здзвіжкоў, былы намеснік галоўнага рэдактара газеты “Згода”. Ён прызнаны вінаватым у “распальванні рэлігійнай варажнечы”. Такім
чынам Здзвіжкова пакаралі за карыкатуры на прарока Мухамеда, якія ён у
2006 годзе перадрукаваў у “Згодзе” з дацкай прэсы. 
Прысуд можа быць абскарджаны на працягу 10 дзён. Здзвіжкоў заявіў, што сваёй віны не прызнае.

Наша ніва 




2008-01-18
У Беларусі ліцэнзію на выданне кніг мелі 662 суб’екты гаспадарання
662 суб’екты гаспадарання мелі ліцэнзію на кнігавыдавецкую дзейнасць у Беларусі на 1 снежня 2007 года. Толькі 5 з іх – прадпрыемствы дзяржаўнай формы ўласнасці, аднак усе яны – вельмі буйныя камбінаты. 11,3% ад агульнай колькасці кнігавыдаўцоў складаюць індывідуальныя
прадпрымальнікі, 10,9% - РУП, столькі ж – розныя арганізацыі. 
На
прыватныя унітарныя прадпрыемствы прыпадае 19,1%, адкрытыя акцыянерныя
таварыствы – 1,2%, закрытыя акцыянерныя таварыствы – 3,8%, іншыя формы
таварыстваў займаюць 36,2%. 
Сумесныя прадпрыемствы складаюць толькі
1,2%, рэлігійныя арганізацыі – 2,6%, грамадскія арганізацыі – 2,9%,
паведамляе “Ежедневник”.




2008-01-18
Палітычных арыштантаў на Акрэсціна трымаюць у халоднай камеры
Палітычныя арыштанты Анатоль Лябедзька і Арцём Дубскі, якія адбываюць адміністрацыйнае пакаранне на Акрэсціна, накіравалі заяву на імя начальніка Цэнтра выпраўлення правапарушэнняў Сяргея Карповіча. “Звяртаем вашу ўвагу на фізічную немагчымасць знаходжання ў начны час у
камеры №12 па прычыне нізкай тэмпературы”, — напісалі яны. 
У заяве
гаворыцца, што гэтыя акалічнасці парушаюць іх канстытуцыйнае права на
забеспячэнне годнасці асобы і па міжнародным заканадаўстве
кваліфікуюцца як катаванне. 
Лябедзька і Дубскі запатрабавалі
забяспечыць умовы ўтрымання ў памяшканні з нармальнай тэмпературай.
Копія заявы была адасланая ў офіс АБСЕ ў Мінску, паведаміляе сайтucpb.org. 
Нагадаем, на Акрэсціна цяпер знаходзіцца каля 40 апазіцыйных актывістаў
і прадпрымальнікаў, асуджаных за ўдзел у акцыі пратэсту 10 студзеня.




2008-01-18
У Расіі паставяць гранітны помнік бульбе
Помнік бульбе ўстановяць у Кемераўскай вобласці Расіі. У аснове кампазіцыі – бульба, якая прабіваецца з зямлі.  Мяркуецца, што вышыня гранітнага помніка складзе не больш за метр.
Месцам устаноўкі помніка абраны Марыінскі раён, дзе ў 1939 годзе быў
зафіксаваны рэкордны ўраджай бульбы – 1217 цэнтнераў з гектара.
Нагадаем, сёлетні год ААН аб’явіла Міжнародным годам бульбы. 

РИА “Новости”




2008-01-18
Беларус стаў “першай зоркай” у НХЛ, праўда, пакуль толькі ў адным матчы
“Першай зоркай” у матчы “Манрэаля” з “Атлантай” чэмпіянату НХЛ стаў беларускі хакеіст Андрэй Касціцын. “Манрэаль” перамог з лікам 3:2 (па булітах). Касціцын не толькі закінуў шайбу ў гульнявы час, але і бездакорна
выканаў буліт. Малодшы брат Андрэя Касціцына Сяргей у гэтым паядынку не
набраў бамбардзірскіх балаў, але вызначыўся некалькімі эфектнымі і
“чыстымі” сілавымі прыёмамі супраць шведскага абаронцы “Атланты” Тобіяса
Энстрэма.




2008-01-18
Актывістку прадпрымальніцкага руху з Бабруйску прывезлі ў мінскую міліцыю
У Бабруйску затрымалі сябра кампаніі “За свабоднае развіццё прадпрымальніцтва” Алену Мядзведзеву. На выхадзе з рынку да яе падыйшлі міліцыянты і сказалі, што мусяць адвезці яе на размову з начальствам. Спачатку Мядзведзева знаходзілася ў РАУС, а пасля яе павезлі ў Мінск. Алена Мядзведзева паспела паведаміць па тэлефоне, што яе затрыманне
можа быць звязана з удзелам у несанкцыяваным мітынгу прадпрымальнікаў
10 студзеня ў Мінску. 
Таксама, на яе погляд, цяпер адбываецца ізаляцыя
актывістаў прадпрымальніцкага руху напярэдадні новай акцыі пратэсту,
прызначанай на 21 студзеня. 
БелаПАН




2008-01-18
На чэмпіянаце Еўропы па гандболе венгры перамаглі іспанцаў
У Нарвегіі працягваецца чэмпіянат Еўропы па гандболе. Нагадаем, учора зборная Беларусі саступіла чэмпіёнам свету немцам. У іншым матчы сустракаліся нашыя сапернікі па групе венгры і іспанцы.
Зборная Венгрыі сенсацыйна перамагла з лікам 35:28 (14:12). Такім
чынам, пасля першага тура беларусы і іспанцы не маюць ачкоў. У суботу
яны сустрэнуцца паміж сабой.




2008-01-18
100 мінскіх студэнтаў адзначылі Дзень зайца
Каля 100 мінскіх студэнтаў адзначылі флэш-мобам месяц з дня прыняцця закона аб скасаванні льготаў. Яны апранулі маскі зайцоў і без квіткоў ездзілі ў грамадскім транспарце. У тралейбусе хлопцы і дзяўчаты елі капусту і моркву. Яны далі клятву, у
якой, між іншым, гаворыцца: “Я – студэнт, клянуся ва ўсіх транспартных
сродках і, па магчымасці, у метро ездзіць бясплатна. І патрабаваць ад
нашага ўраду вяртання льготаў”.
Некалькі ўдзельнікаў флэш-мобу затрымалі міліцыянты, але пасля
адпусцілі. Такія акцыі ў “Дзень зайца” мяркуецца праводзіць штомесяц
17 чысла. 
Радыё Свабода




2008-01-18
Глен Хэнлан дапаможа хакейнай зборнай Беларусі
Глен Хэнлан, былы галоўны трэнер нацыянальнай хакейнай зборнай Беларусі, зноў пачне з ёй працаваць у самы бліжэйшы час. Праўда, на гэты раз ён будзе выконваць функцыі трэнера-кансультанта, паведамляе “Прессбол”.  Нагадаем, пасля адстаўкі з пасады галоўнага трэнера клуба НХЛ
“Вашынгтон Кэпітэлз” Хэнлан адразу атрымаў такую прапанову ад
Уладзіміра Навумава, кіраўніка Федэрацыі хакею Беларусі.
Паўночнаамерыканскі спецыяліст нейкі час вагаўся і разглядаў розныя
варыянты працаўладкавання, у тым ліку і ў Расіі. 
У Мінску Глен Хэнлан з’явіцца 29 студзеня, ён прыме ўдзел у падрыхтоўцы
беларускай дружыны да міжнароднага турніра “Кубак Палесся”. 




2008-01-18
У Зэльвенскім раёне абрабавана 600-гадовая Сынковіцкая царква
Знакамітую Сынковіцкую царкву абрабавалі ў Зэльвенскім раёне. Невядомыя злодзеі патрапілі ў будынак храма праз вокны-байніцы, якія знаходзяцца на чатырохмятровай вышыні і даволі вузкія для дарослага чалавека. Былі скрадзеныя каля мільёна рублёў ахвяраванняў і два пярсцёнка, якія
вернікі пакінулі каля цудадзейнай іконы Божай Маці, паведамляеBulletinOnline.org. 
Нагадаем, што, паводле адной з версій, Сынковіцкая царква была
пабудаваная як храм-крэпасць яшчэ Вітаўтам Вялікім. Яна мае сетку
таямнічых падземных хадоў, што часткова захаваліся да нашага часу, і
якія яшчэ мала даследаваныя. 
Летась адзначаліся 600-я ўгодкі з часу
заснавання гэтай царквы.




2008-01-18
Вікторыя Азаранка не здолела прайсці знакамітую Сірэну Уільямс
Беларуская тэнісістка Вікторыя Азаранка завяршыла сваё выступленне ў адзіночным разрадзе адкрытага чэмпіянату Аўстраліі.  У 1/16 фінала яна прайграла трохразовай чэмпіёнцы "Australian Open"
амерыканцы Сірэне Уільямс – 3:6, 4:6. Сустрэча працягвалася 1 гадзіну
12 хвілін. Беларуска працягвае гуляць на турніры ў парным разрадзе. 
А
беларуска Таццяна Пучак і аўстралійка Анастасія Радзівонава прайгралі ў
парным разрадзе першай пары турніра Карэ Блэк (Зімбабвэ) і Лэйзел Хубер
(ЗША) з лікам 2:6, 4:6.
Прессбол








2008-01-19
Зборная Беларусі па гандболе прайграла іспанцам, але шанцы яшчэ засталіся 
Сёння ў Нарвегіі адбыліся чарговыя матчы чэмпіянату Еўропы па гандболе. Зборная Беларусі саступіла камандзе Іспаніі з лікам 31:36. На жаль, не вельмі добрую гульню паказаў беларускі варатар, а яго іспанскі калега наадварот не пакідаў нашым нападаючым шанцаў. Часам розніца ў галах дасягала 8-9 галоў. Пад канец сустрэчы іспанцы расслабіліся і беларусам давялося зменшыць адставанне да трох мячоў. 
Аднак нашым так і не ўдалося нават зраўняць лік. У нашай падгрупе зборная Нямеччыны, якая сёння перамагла венграў, датэрмінова забяспечыла сабе выхад у наступны раунд. Нягледзячы на два паражэнні, у беларусаў засталіся шанцы на выхад у наступную стадыю. Для гэтага заўтра нашым неабходна перамагаць венграў з розніцай у тры галы пры ўмове, што іспанцы з любым лікам прайграюць немцам.




2008-01-19
Ю.Цыбін: Калі нашыя рокеры будуць сытыя і задаволеныя, - якім будзе наш рок?
Напярэдадні арганізацыі “Рок-Каранацыі 2007” Еўрарадыё паразмаўляла зЮрыем Цыбіным – нязменным арганізатарам славутай узнагароды.
Еўрарадыё: Юры, ужо на працягу 12 год Вы займаецеся арганізацыяй “Рок-Каранацыі”. Таму Вы менавіта той чалавек, які адсочвае ўсё, што адбываецца ў рок-музыцы Беларусі. Скажыце, як, на Вашу думку, за гэтыя гады змяняўся беларускі рок?
Юры Цыбін: У-у-у… якія Вы пытанні задаяцё! Можа, канешне, з-за майго ўзросту, але я прыхільнік такога больш традыцыйнага року. Таму мне вельмі падабаюцца тыя гурты, якія ўжо зрабілі сабе імя: “Нейра Дзюбель”, “Крама”,”NRМ”, Вайцюшкевіч… Тое, што робяць маладыя, мне таксама падабаецца. І на “Рок-Коле” былі цудоўныя гурты, аднак мне падаецца, што ў іх неяк малавата сэнсу… Можа, гэта з-за таго, што той жа “NRМ” я ўжо ўспрымаю як культурную з’яву, а не па альбомах. Маладым, на маю думку, проста трэба яшчэ крыху часу, каб асэнсаваць тое, што яны робяць.Еўрарадыё: Што найгалоўнейшае ў беларускім року, дый для сусветнай традыцыі наогул – тэксты ці музыка?Юры Цыбін: Канешне, сэнс таго, аб чым яны спяваюць! Усё ж такі беларускі рок – гэта, у першую чаргу, тэксты. Проста па музыцы мы яшчэ, на жаль, не даганяем сусветны рок. Таму адназначна: змест, змест і яшчэ раз змест! Беларускі рок – гэта сацыяльны рок.Еўрарадыё: Расійскі рок таксама пачынаўся з тэкстаў. Беларускі ж, з-за пэўных забаронаў, так і застаўся “падвальным”. Ці павінен ён, на Вашу думку, заставацца ў сутарэннях, ці ўсё ж такі для яго ёсць месца на вялікай сцэне? А таксама, ці не згубіць беларускі рок свайго глыбіннага сэнсу?
Юры Цыбін: Пакуль што на вялікай сцэне не бачу. У нас, на жаль, няма гуртоў, якія б адпавядалі сусветным стандартам: ані Ролінгаў, ані Бітлоў… Як гэта ні горка казаць, але хай застаецца беларускі рок “падвальным”. Тады ён будзе мець попыт у гледачоў і слухачоў.
Еўрарадыё: Атрымліваецца, што ўсялякія там забароны на выступы і “чорныя спісы” былі на карысць беларускаму року?
Юры Цыбін: Не, ні ў якім разе. Музыкі павінны працаваць і выступаць на вялікіх пляцоўках, ды на ўсялякіх! Гэта як любы мастак павінен мець магчымасць данесці свой твор да публікі. Безумоўна, умовы, у якіх працуе творца, уплываюць на саму творчасць. Калі нашыя рокеры будуць сытыя і задаволеныя, то я не ведаю, якім будзе беларускі рок. Хаця, можа, і наадварот… Я, напрыклад, зараз не люблю “Машину времени”, якая ў свой час для ўсіх нас шмат значыла. Не люблю і Шаўчука, таму што ён стаў сыты і задаволены. 
Еўрарадыё: У такім выпадку не магу не задаць наступнае пытанне. Вось зараз знялі з пасады галоўнага ідэолага краіны спадара Праляскоўскага. Гэта ён абяцаў беларускім рокерам зняць усе забароны… Як Вы думаеце, пасля гэта зняцця з пасады ці не вернецца ўсё зноў да “чорных спісаў?”Юры Цыбін: Ды не ведаю я. Спадзяюся, што не вернецца, бо не ад аднаго ж чалавека ўсё залежыць! Мне самому вельмі цікава: як жа будзе надалей развівацца сітуацыя? 
Еўрарадыё: Наколькі я ведаю, для таго, каб правесці “Рок-Каранацыю”, Вам неабходна атрымаць нейкую ліцэнзію?
Юры Цыбін: Мы зараз чакаем, што нам адкажуць у аддзеле культуры Мінгарвыканкаму, які дае дазвол на арганізацыю ўсіх канцэртаў на тэрыторыі Мінску. Спіс гуртоў мы падалі…Еўрарадыё: Ці ёсць у гэтым спісе ўсе нашыя мэтры беларускага року?Юры Цыбін: Для мяне гэта прынцыповае пытанне, каб і “Крама”, і “Нейра Дзюбель”, і “NRМ” выступалі на сёлетняй “Рок-Каранацыі”. Якое рашэнне прымуць улады – невядома. Але я спадзяюся, што не ўсё залежыць ад аднаго чалавека. Чыноўнікі прыходзяць і сыходзяць, а рок застаецца!
Еўрарадыё: А калі ўсё ж такі чыноўнікі не дазволяць выступаць таму ж Варашкевічу, Кулінковічу і Вольскаму з кампаніяй… Што будзе тады з “Рок-каранацыяй”, і ці будзе яна наогул праводзіцца?Юры Цыбін: Тады, напэўна, я проста адмоўлюся ад правядзення канцэрту. 
Еўрарадыё: Канцэрту не будзе ўвогуле ці яго будуць рабіць іншыя людзі?
Юры Цыбін: Іншыя людзі дакладна не будуць арганізоўваць “Рок-Каранацыю”, бо сам брэнд належыць нам. Толькі пад іншай назвай. Аднак давайце не будзем вырашаць наперад. Усё будзе добра, як заўжды!
Еўрарадыё: Наўрад ці “Рок-Каранацыя” будзе самаакупляльным мерапрыемствам. Ці ёсць зараз у Вас праблемы са спонсарствам?
Юры Цыбін: Такія праблемы ўзнікаюць кожны год. Аднак, напрыклад, мінулагодняя “Рок-Каранацыя” амаль акупілася. 
Еўрарадыё: Давайце ўявім сітуацыю, што дазвол на ўсе гурты Вы атрымалі. Ці можа стацца такое, што толькі для “Каранацыі” паднялі арэнду залы ў два разы, ці яшчэ што-небудзь падобнае?..
Юры Цыбін: Пакуль што такога не было, і я спадзяюся, што і не будзе. 
Еўрарадыё: Вы неаднаразова казали, што з’яўляецеся прыхільнікам старога року…
Юры Цыбін: На жаль, бо ёсць, напрыклад, гурты, якія хацеў пабачыць на гэтай сцэне мой сын. Аднак будзем чакаць вынікаў апытанняў. 




2008-01-19
Уладзімір Самсонаў выйграў адкрыты чэмпіянат Славеніі па настольным тэнісе
У фінале беларус у шасці сэтах перайграў прадстаўніка Ганконга Лі Чыня — 4:2. У жаночым фінале Вераніка Паўловіч саступіла Лі Джао Ли з Галандыі — 0:4.
"Прэсбол"




2008-01-19
Беларусь будзе разглядаць амерыканскія ПРА ў Еўропе як пагрозу — Мальцаў
Беларусь разглядае планаванае размяшчэнне элементаў ПРА ЗША ва Усходняй Еўропе як пагрозу. Пра гэта міністр абароны Беларусі Леанід Мальцаў заявіў, выступаючы 19 студзеня ў Маскве на навуковай канферэнцыі, прысвечанай пытанням арганізацыі нацыянальнай бяспекі Расіі. Пры гэтым беларускі міністр зазначыў, што Узброеныя сілы нашай краіны — гэта не інструмент вядзення вайны, а інструмент яе недапушчэння. 
Ён таксама прапанаваў наступную навуковую канферэнцыю прысвяціць пытанням арганізацыі ваеннай бяспекі Саюзнай дзяржавы Расіі і Беларусі, паведамляе РИА Новости. 
Злучаныя Штаты разглядаюць магчымасць размяшчэння некаторых элементаў ПРА ў Польшчы і Чэхіі. Планы ЗША прадугледжваюць размяшчэнне 10 ракет-перахватчыкаў на тэрыторыі Польшчы, а радараў сістэмы ПРА — у Чэхіі, нагадвае БелаПАН.




2008-01-19
Мінскае “Дынама” прайграла масквічам у таварыскім матчы ў Турцыі
У таварыскім футбольным турніры, які гэтымі днямі праходзіць у Турцыі, мінскае “Дынама” прайграла маскоўскаму “Дынама” — 1:3. Першы гол у вароты беларусаў масквічы забілі ўжо на 8-й хвіліне з пенальці. Падчас гульні расіяне дамінавалі, што прывяло да лагічнай перамогі. 
Амаль да канца гульні масквічы перамагалі з сухім лікам 3:0. Толькі на 79-й хвіліне беларусам удалося размачыць вароты саперніка.




2008-01-19
Гомельскія каталікі падтрымалі Тыдзень малітваў за адзінства хрысціян
Гомельскі касцёл Нараджэння Божай Маці бярэ ўдзел у традыцыйным Тыдні малітваў за адзінства хрысціян, які штогод праходзіць з 18 студзеня ў многіх краінах. Як паведаміў настаяцель гомельскага храма ксёндз Славамір Ляскоўскі, спецыяльная малітва чытаецца пасля службаў у прыходзе. Для кожнага дня акцыі адабраны адпаведныя чытанні з Бібліі. 
Тэмай гэтага Тыдня малітваў за адзінства хрысціян сталі словы: "Ісус глухім вяртае слых і нямым — мову". Біблейскія чытанні і парадак экуменічнага богаслужэння, што складаюць малітву, сёлета падрыхтавалі хрысціянскія цэрквы Паўднёвай Афрыкі. 
Такім чынам, тыдзень будзе знакам салідарнасці з хрысціянамі Афрыкі, у тым ліку з тымі, каго пераследуюць за веру ў Ісуса Хрыста. БелаПАН




2008-01-19
Міністры абароны Беларусі і Расіі аб’ядналі вайсковую сістэму сувязі
Міністры абароны Беларусі і Расіі падпісалі дамову аб аб'яднанай сістэме сувязі рэгіянальнай групоўкі войскаў дзвюх краін. Сустрэча Леаніда Мальцава і Анатоля Сердзюкова адбылася сёння ў Маскве. Міністры абмеркавалі пытанні двухбаковага супрацоўніцтва ў ваеннай галіне.
“Інтэрфакс”




2008-01-19
"Пад прэсам": Выканаць праграму "мінус сто" ДАІшнікам дапамаглі флікеры
Мінулы год прайшоў для беларускіх ДАІшнікаў пад лозунгам “мінус 100”. На такую лічбу мусілі яны скараціць колькасць загінулых у аварыях на дарогах.Днямі кіраўнік МУС Уладзімір Навумаў з гонарам заявіў, што план перавыканалі. І што паказальна, нават больш, чым на 100% - па яго словах, у 2007
годзе колькасць ахвяраў дарожна-транспартных здарэнняў знізілася на 214
чалавек.
Некаторыя СМІ адразу ж выказалі сумнеў наконт гэтай лічбы. Памятаем,
што на працягу амаль усяго года вынікі былі адваротнымі – колькасць
загінулых перавышала мінулагоднюю лічбу.
Яшчэ ў красавіку 2007 года “Белгазета” падводзіла папярэднія вынікі праграмы “Мінус сто”:
“Толькі за тры першыя месяцы года ў краіне зарэгістравана 1447 ДТЗ, у
якіх 329 чалавек загінулі, а 1469 атрымалі раненні. Праграма “Мінус
сто”, мэтай якой было знізіць колькасць загінулых у аварыях на 100
чалавек, вызывае горкую ўсмешку: колькасць здарэнняў узрасла на 189, а
колькасць загінулых – на 97 чалавек”.
Тая ж “Белгазета” ўжо сёння выказвае меркаванне, што “мінус” атрымалі толькі дзякуючы недакладным падлікам:
“Прычына магчымай недакладнасці ў тым, што чалавек лічыцца загінулым у
ДТЗ, калі памірае максімум праз месяц пасля аварыі. Студзень яшчэ не
закончаны, ДАІ падбівае статыстыку. Але Навумаў ужо аб’явіў, што
задаволены вынікамі. І заявіў, што яго падначаленыя працягваюць працу”.
Іншыя газеты вераць, што і сапраўды ДАІшнікі выправіліся напрыканцы
года і здолелі выканаць план. Журналіст газеты “Звязда” Мікола Дзябёла
прызнаецца, што спачатку ставіўся да праграмы скептычна, але пасля
словаў Навумава сумневаў у тым, што яе паспяхова выканалі, у газеты і
журналіста не засталося: 
“ДАІшнiкi” працавалi, як кажуць, да сёмага поту, аднак напачатку,
здавалася, усё марна. Неспрыяльнае для дарожнага руху надвор’е быццам
знарок уносiла свае карэктывы. I амаль да самага канца года не было
ўпэўненасцi ў тым, што праграму "мiнус 100" усё ж удасца выканаць.
"Iнтрыга" (хай не падасца цынiчным гэтае слова ў дачыненнi да праблем
выратавання чалавечых жыццяў) захоўвалася да ўчарашняга дня. Пакуль сам
мiнiстр унутраных спраў Уладзiмiр НАВУМАЎ не сустрэўся з прадстаўнiкамi
СМІ, каб падвесцi вынiкi рэалiзацыi памянёнай праграмы”.
Спачатку ДАІшнікам проста перашкаджала дрэннае надвор’е. А дапамаглі ўрэшце СМІ і флікеры.
Міністр унутранных спраў прызнаўся, што калі б не прэса, то “такіх
вынікаў не было б”. І далажыў пра сваё новае распараджэнне: “За кожным
СМІ замацаваць кіраўніка МУС, за абласным – абласнога, за раённым –
раённага” (Белгазета)

Намначальніка УДАІ МУС Ігар Ваніцкі ў інтэрв’ю “Белгазеце” задаецца
пытаннем: “Як быць, калі некаторыя сяльчане не глядзяць тэлевізар і не
чытаюць газет?” – і сам жа на яго адказвае: “У такім выпадку выхаваўчае
ўздзеянне аказвае праца інспектара ДАІ, які можа аштрафаваць
якую-небудзь бабу Маню за тое, што тая ўвечары пайшла ў магазін без
флікера”.
Але пра нядбайных “баб Мань” МУС ужо паклапацілася, у хуткім часе на
вуліцу немагчыма будзе выйсці без флікера, нават калі і захочаш. 
”МУС падрыхтавала ліст на імя кіраўніка ўрада пра неабходнасць
распрацоўкі нарматыўна-прававога акта, які абавяжа вытворцаў верхняга
адзення змяшчаць на ім гэтыя элементы”, - піша газета “7 дней”
Застаецца пытанне, чаму МУС так актыўна прапагандуе насіць на адзенні
флікеры, а зрабіць абавязковым бліжняе святло фараў у светлы час сутак
адмаўляюцца ўжо чацвёрты год, хаця менавіта фары выконваюць ролю
флікераў для машын, робячы іх больш заўважнымі.
“Экспрэс-навіны” нагадалі, што “яшчэ ў 2003 годзе было прынята рашэнне
пра абавязковае бліжняе святло фараў у светлы час сутак, але ў хуткім
часе Аляксандр Лукашэнка адмяніў палажэнне, паколькі гэта выклікала
абурэнне кіроўцаў і пешаходаў, а бяспечнасці руху гэтая норма не
дадавала”.
Адзінае добра, што можна быць упэўненым, што ”за ўключанае святло вас
не аштрафуюць”, - так супакойваў кіроўцаў былы начальнік УДАІ МінскаВасіль Бульбянкоў.




2008-01-19
Біятланіст Сяргей Новікаў паказаў свой найлепшы вынік у гэтым сезоне
У італьянскім Антхольцы завяршылася мужчынская гонка пераследавання ў рамках Кубка свету па біятлоне. Беларус Сяргей Новікаў паказаў свій найлепшы вынік у гэтым сезоне.
 Ён фінішаваў на 22-м месцы, дапусціўшы 2 промахі на трэцім агнявым рубяжы. Яшчэ адзін беларус Аляксандр Сыман завяршыў гонку на 51-й пазіцыі, а Уладзімір Міклашэўскі фінішаваў апошнім, праехаўшы 7 штрафных кругоў. 
Перамогу святкавалі швед Б’ёрн Фэры, расіянін Міхаіл Круглоў і Міхаэль Грайс з Нямеччыны.




2008-01-19
У NATO пачынаецца абмеркаванне звароту Украіны аб уступленні ў альянс
У NATO пачынаецца абмеркаванне ліста ўкраінскага кіраўніцтва са зваротам да альянсу разгледзець пытанне аб прадастаўленні Украіне Плану дзеянняў па набыцці членства ў NATO. Пра гэта паведаміў міністр замежных спраў Украіны Уладзімір Агрызка.“Інтэрфакс”




2008-01-19
Алена Аладка заняла другое месца на міжнародным конкурсе "Топ-мадэль свету"
Беларуская мадэль Алена Аладка стала першай віцэ-міс прэстыжнага міжнароднага конкурсу "Топ-мадэль свету". Фінал конкурсу прайшоў увечары 18 студзеня ў Егіпце. За тытул "Топ-мадэль свету" змагаліся дзяўчаты больш чым з 40 краін. 
Па выніках дэфіле ў вячэрніх сукенках і купальніках журы назвала пераможцай немку Алясандру Алорэс. Другой віцэ-міс стала ўдзельніца з Егіпта.
БелаПАН




2008-01-19
Мірон распачаў бел-чырвона-белы марафон у Віцебску
У пятніцу ўвечары на выездзе з Віцебску на высакавольтнай лініі перадач з'явіўся бел-чырвона-белы сцяг. Як паведаміў вядомы віцебскі апазіцыянер Барыс Хамайда, спасылаючыся на крыніцы, вартыя даверу, да сцяга была прымацавана цыдулка з надпісам: "Гонар і пашана першаму прэм'еру і міністру замежных спраў урада Беларускай Народнай рэспублікі Язэпу Варонку. Слава героям БНР! Жыве Беларусь, жыве вечна!".
Па словах Хамайды, такім чынам сёння распачалася доўгатэрміновая "бел-чырвона-белая" акцыя.
Барыс Хамайда: "Мірон будзе праводзіць бел-чырвона-белы марафон, прысвечаны найвялікшаму святу — 90-м угодкам абвяшчэння Беларускай Народнай рэспублікі".
Сцяг правісеў каля паўгадзіны, потым яго сарвала ветрам. Мінакі не кінулі сцяг на дарозе, нехта забраў яго яшчэ да прыезду міліцыі.
Ядвіга Сташэўская, Еўрарадыё, Віцебск




2008-01-19
Расія пагражае прэвентыўным ядзерным ударам для абароны сваіх інтарэсаў
Расія можа нанесці прэвентыўны ядзерны ўдар для абароны сваіх нацыянальных інтарэсаў, а таксама саюзнікаў. Аб гэтым заявіў начальнік Генштаба Узброеных сіл Расіі Юрый Балуеўскі, выступаючы 19 студзеня ў Акадэміі ваенных навук на канферэнцыі па пытаннях забеспячэння нацыянальнай бяспекі, паведамляе радыёстанцыя "Эхо Москвы". 
Удзел у канферэнцыі бярэ і беларуская дэлегацыя на чале з міністрам абароны краіны Леанідам Мальцавым. Выступаючы на канферэнцыі, намеснік кіраўніка расійскага МЗС Сяргей Кісляк у сваю чаргу заявіў, што Расія не можа прыняць аргументы ЗША па разгортванні сістэмы ПРА ва Усходняй Еўропе. 
Рэзка супраць размяшчэння амерыканскай ПРА ў Еўропе на канферэнцыі выказаўся і міністр абароны Беларусі Леанід Мальцаў.




2008-01-19
Прэзідэнт Туркменістана вярнуў жанчынам 8 сакавіка
Прэзідэнт Туркменістана Гурбангулы Бердымухамедаў падпісаў папраўкі ў Кодэкс законаў аб працы. Згодна з папраўкамі, у краіне аднаўляецца Міжнародны жаночы дзень, паведамляе "Інтэрфакс". Прадугледжваецца, што 8 сакавіка ізноў стане ў Туркменістане выхадным днём і будзе шырока адзначацца. Свята было скасаванае ў краіне ў 2001 годзе ўказам першага прэзідэнта Сапармурата Ніязава. 
Акрамя 8 сакавіка, святочнымі стануць Сусветны дзень здароўя, Дзень абароны дзяцей і Дзень аховы навакольнага асяроддзя. Яны будуць адзначацца як і нацыянальныя святы, але выхаднымі днямі не стануць.




2008-01-19
У Пінску на міні-ЦЭЦ "Заходняя" выбухнуў ацяпляльны кацёл, ніхто не пацярпеў
У пятніцу, 18 студзеня, у Пінску на міні-ЦЭЦ "Заходняя" выбухнуў ацяпляльны кацёл. У выніку выбуху сталёвы вадагрэйны кацёл разарваўся па зварным шве, у кацельні абрынулася сцяна з лёгкабетонных панэляў на плошчы 800 квадратных метраў. Ніхто з людзей не пацярпеў. 
Неўзабаве пасля выбуху кацельня, што забяспечвае цяплом два мікрараёны, была пераведзена на рэзервовы кацёл. У гэтых мікрараёнах размешчаны чатыры прамысловыя прадпрыемствы і 128 шматкватэрных жылых дамоў. 
На месцы здарэння працуе гарадская камісія па надзвычайных сітуацыях. Сёння ранкам будаўнікі пачалі разбіраць разбураную сцяну. На працягу трох дзён спецыялісты правядуць абследаванне ўцалелых канструкцый для прыняцця далейшага рашэння. Прычына выбуху высвятляецца.
БелаПАН




2008-01-19
21 студзеня адбудуцца суды над затрыманымі напярэдадні прадпрымальнікамі
Суд над актывістам РГА "Перспектыва", старшынёй савета прадпрымальнікаў Цэнтральнага рынка Гомеля Аляксандрам Рубчэнем адбудзецца 21 студзеня, у дзень чарговай акцыі пратэсту прадпрымальнікаў. Да гэтага Рубчэня будзе знаходзіцца ў ізалятары часовага ўтрымання. Прадпрымальнік быў дастаўлены туды міліцыянтамі нібыта за дробнае хуліганства. 
Рубчэня паспеў паведаміць, што на яго раптоўна накінуўся незнаёмы чалавек, ударыў па твары і стаў крычаць, што прадпрымальнік яго зняважыў. Праз паўхвіліны падышлі тры міліцыянты, абвінавацілі Рубчэню ў нецэнзурнай лаянцы і правялі ў аддзяленне. 
Таксама ў панядзелак у Светлагорску адбудзецца суд над старшынёй каардынацыйнага савета індывідуальных прадпрымальнікаў Анатолем Змітровічам. Лідэр прадпрымальнікаў быў затрыманы мясцовымі міліцыянтамі 18 студзеня прыкладна ў 19.00. Акалічнасці яго затрымання невядомыя. Змітровіч толькі паспеў паведаміць калегам, што суд над ім адбудзецца 21 студзеня ў 9.00.БелаПАН




2008-01-19
Дзве беларускі трапілі ў трыццатку лепшых на этапе Кубка свету па біятлоне
У італьянскім Антхольцы на этапе Кубка свету па біятлоне завяршылася гонка пераследавання сярод жанчын. Дзве беларускі трапілі ў трыццатку лепшых. Надзея Скардзіна, якая стартавала з 35 пазіцыі, здолела прайсці ўсе чатыры этапы без промахаў і фінішаваць 24-й. Лідэр беларускай каманды Дар’я Домрачава, якая пачынала гонку 11-й, не здолела ўтрымаць сваю пазіцыю і, дапусціўшы 7 промахаў, была на фінішы толькі 28-й. Людміла Калінчык, якая стартавала 42-й, завяршыла гонку на 31-м месцы. 
Яшчэ тры беларускі здолелі палепшыць свае стартавыя пазіцыі. Людміла Ананька з 48 месца перамясцілася на 44-е, Вольга Назарава — з 60-га на 45, а Вольга Кудрашова, якая стартавала 57-й, завяршыла гонку на 47 месцы.




2008-01-19
Ва Украіне пачалася ліквідацыя ачагоў птушынага грыпу
У Крыме, у гаспадарцы сяла Роўнае, дзе выяўлены факт птушынага грыпу Н5N1, пачалося захаванне загінулай птушкі.
 На сённяшні ранак было выяўлена 200 птушак, якія памерлі ад вірусу.
УНІАН




2008-01-19
У Пакістане затрымалі 15-гадовага падазронага ў забойстве Бхутта
Праваахоўныя органы Пакістана заявілі сёння аб арышце падлетка, які падазраецца ў дачыненні да забойства лідэра апазіцыі Беназір Бхутта. На іх думку, затрыманы ўваходзіў у групу з пяці чалавек, якая спланавала і ажыццявіла забойства былога прэм'ера Пакістана. 15-гадовы юнак быў затрыманы ў пятніцу, 18 студзеня. Ён сам прызнаўся ў сваім дачыненні да тэракту і назваў імёны тэрарыстаў-смяротнікаў. Абодва яны былі звязаныя з пакістанскім аддзяленнем Аль-Каеды. 
Тым часам, самі ісламісты сваё дачыненне да забойства адмаўляюць, заяўляючы, што забойства Бхутта было здзейснена па загадзе ўладаў Пакістана, якія вырашылі пазбавіцца ад уплывовага апазіцыйнага палітыка, паведамляе АР. 
Нагадаем, Беназір Бхутта была забітая 27 снежня 2007 года. Пасля мітынгу, на якім яна выступала, да яе машыны падышоў баявік, які некалькі раз стрэліў у палітыка, а потым другі тэрарыст прывёў у дзеянне выбухное прыстасаванне. У выніку тэракту загінулі каля 20 чалавек. Бхутта даставілі ў лякарню, дзе яна і сканала.




2008-01-19
Сёлета ў Беларусі з’явіцца звышсучасны трамвай айчыннай вытворчасці
На заводзе "Белкамунмаш" плануюць выпусціць звышсучасны трамвай, які перасягне сваіх папярэднікаў і па дызайне, і па якасці. Яго асновай стануць беларускія распрацоўкі па тралейбусе чацвёртага пакалення, які паспяхова заваёўвае ўнутраны і знешні рынкі. Новая машына будзе нізкапольнай, бясшумнай і зможа развіваць хуткасць да 120 кіламетраў у гадзіну. 
Цяпер ідзе праца па стварэнні новага трамвая на паперы, а ўжо ў канцы лютага з’явяцца першыя ўзоры.СТВ




2008-01-19
Вераніка Паўловіч выйшла ў фінал турніру серыі “Pro Tour” па настольным тэнісе
Беларуска Вераніка Паўловіч выйшла ў фінал адзіночнага разраду на адкрытым чэмпіянаце Славеніі па настольным тэнісе. У паўфінале яна з лёгкасцю перайграла Лі К’ян, якая выступае за зборную Польшчы, — 4-1. У вырашальным матчы наша тэнісістка згуляе з 19-й ракеткай свету Лі Джао (Галандыя).
"Прэсбол"




2008-01-19
У Лідзе пачнуць збіраць аўтобусы па італьянскіх тэхналогіях
Гэтым летам на дарогах Беларусі з'явяцца новыя аўтобусы малога класа. Учора ў Мінску прадстаўнікі вядомай італьянскай кампаніі "Cacciamali" падпісалі дамову аб сумеснай вытворчасці з лідскім заводам "Нёман".
 У салоне будзе 28 пасажырскіх месцаў. Пакуль большасць камплектуючых — замежныя. Шасі і рухавік "Еўра-4" "IVECO", а вось кузаў будуць рабіць у Лідзе. Дамова дае права рэалізацыі тэхнікі ў Прыбалтыцы, Расіі, Украіне і Казахстане. 
Плануецца, што ў Лідзе штогод будзе вырабляцца не менш за сто аўтобусаў "Neman-Сacciamali". Па словах дырэктара завода "Нёман" Станіслава Руткоўскага, італьянцы маюць намер інвеставаць у вытворчасць вялікія грошы. Таксама яны зацікавіліся перспектывамі прыняць удзел у акцыянаванні "Нёмана".“Рэспубліка”




2008-01-19
Салей арганізаваў пераможны гол "Фларыды" у матчы супраць "Нью-Джэрсі"
У чарговым паядынку чэмпіянату НХЛ "Фларыда" у гасцях перайграла "Нью-Джэрсі" — 2:1. Беларускі абаронца Руслан Салей аддаў галявую перадачу, пасля якой на 44-й хвіліне Дэвід Бут закінуў пераможную шайбу.
"Прэсбол"
Падабаецца0
0 
Новости других медиа
Загрузка...
Галоўнае
euroradio.fm 
“Беларусь падобная да бабулі”: што расіяне ўбачылі ў нас за доўгія выхадныя
Падабаецца9

1
Калаж з фатаграфій ўдзельніц у флэшмобе.
Жанчына, прыкрыйся! Беларускі пасварыліся праз публічнае кармленне грудзьмі
Падабаецца8

0
sapecagrobusiness.com
Эканамічны цуд: экспарт беларускай бульбы ў Малдову павялічыўся ў 320 разоў
Падабаецца15

0
codaru.com
Цягнік прапаганды: як расіяне святкуюць перамогу над экстрэмізмам у Сірыі
Падабаецца15

0
Выбар рэдакцыі
Аляксандр Асіповіч у судзе ў дзень прысуду / Еўрарадыё
Падабаецца8

0
14 траўня Вярхоўны Суд разгледзіць апеляцыю "смяротніка" з Бабруйска 
Фота прадстаўлена гуртом
Падабаецца10

0
Гурт “МУТНАЕВОКА” выпусціў новы сінгл пасля года маўчання 
Фота by.etna.by
Падабаецца19

7
“Камяніцы” не будзе: Банк БелВЭБ больш не хоча падтрымліваць нацкультуру 
Воля Чайкоўская
Падабаецца20

0
На што схадзіць у кіно? Парады гледачам фэсту “Паўночнае ззянне” 
Interview

Мікалай Казлоў: Цікава даведацца вынікі праходжання паліграфа самім Шуневічам
Калаж з фатаграфій ўдзельніц у флэшмобе.
 Жанчына, прыкрыйся! Беларускі пасварыліся праз публічнае кармленне грудзьмі  
pixabay.com
 1135929 
 14 траўня будзе да +24 градусаў  
Рэпартажы

У Таліне і Мінску сыгралі дзіўны канцэрт. Музыкі былі ў 800 км адзін ад аднаго
Музычныя інтэрв’ю

Што стане з беларускай музыкай пасля апошняга канцэрта Tonqixod (відэа)
Агляд альбомаў

У новай песні Naviband "Молодость в кармане" грае духавая секцыя "Ляпісаў"
Соцыум
Глеб Рубанаў / Раман Пратасевіч, Еўрарадыё
Глеба Рубанава прызналі вінаватым у экстрэмізме і аштрафавалі на 1020 рублёў
 18:44 13.05.2019  
На МКАД абмяжуюць рух транспарту ў сувязі з трэніроўкамі параду
 18:00 13.05.2019  
“Беларусь падобная да бабулі”: што расіяне ўбачылі ў нас за доўгія выхадныя
 17:41 13.05.2019  
Палітыка
Ёханэс Хан / Прадстаўніцтва Еўрасаюза ў Беларусі
Еўракамісар Хан: перамовы па пагадненні аб рэадмісіі больш-менш завершаныя
 20:16 13.05.2019  
Лукашэнка: "У нас пацяплелі адносіны ў цэлым з Еўрапейскім саюзам"
 12:48 13.05.2019  
Кандыдаты ў прэзідэнты Літвы: БелАЭС — зло, але з Лукашэнкам павітацца можам
 11:54 13.05.2019  
Эканоміка
БЕЛТА
Беларусам не індэксуюць мінімалку і заробкі за красавік
 19:38 13.05.2019  
Красавіцкая інфляцыя ў Беларусі склала 0,04%
 17:28 13.05.2019  
Беларусь можа запатрабаваць за аварыю на "Дружбе" 435 мільёнаў долараў
 17:03 13.05.2019  
Культура
Адна з карцін Царфіна / Фота амбасады Беларусі ў Францыі
15 карцін мастака Парыжскай школы Шрагі Царфіна вярнуліся ў Беларусь
 20:48 13.05.2019  
Кілер Джон Уік аказаўся "баявым беларусам" 
 14:38 13.05.2019  
Гурт “МУТНАЕВОКА” выпусціў новы сінгл пасля года маўчання
 14:19 13.05.2019  
Спорт
Аляксандра Сасновіч / Reuters
Аляксандра Сасновіч прайграла на старце турніру ў Рыме
 14:53 13.05.2019  
Як "Манчэстар Сіці" святкаваў перамогу ў англійскай прэм'ер-лізе (фота, відэа)
 10:33 13.05.2019  
Байкеры прывезлі ў Беларусь агонь II Еўрапейскіх гульняў (фота, відэа)
 9:49 13.05.2019  
музыка
vk.com/uzari
UZARI прадставіў новы альбом “Padziaka Serca” (слухаць)
 16:36 10.04.2019  
Akute — больш не рок-гурт? Абмяркоўваем новы альбом
 16:48 03.04.2019  
“Такога вы не чулі”: пераможца конкурсу “Заспявай-5” з трэкам “Трамвай”
 12:24 03.04.2019  
Стань журналістам!
Паведамі навіну!
Support us
Падтрымай нас
Follow @euroradio
Стань журналістам!
Падтрымай
Радыё
Рэгіёны
Архіў
Культура
Палітыка
Спорт
Эканоміка
Кантакт
Copyright 2015-2019 - Усе правы абароненыя




2008-01-19
У Брэсце прэзентуюць цягнік Пекін-Гамбург, які пройдзе праз Беларусь
У нядзелю Беларуская чыгунка правядзе незвычайную прэзентацыю. У Брэсце прадэманструюць першы міжнародны кантэйнерны цягнік Пекін—Гамбург, які будзе праходзіць праз нашу краіну, паведамляе газета “Рэспубліка”. Плануецца, што ўвесь маршрут з Кітая ў Нямеччыну зойме 15 з паловай сутак. Усяго да гэтага праекту далучыліся чыгуначныя адміністрацыі шасці дзяржаў. 
Прадстаўнікі кіраўніцтва чыгунак Беларусі, Кітая, Манголіі, Расіі, Польшчы і Нямеччыны прыедуць у Брэст для ўдзелу ў падзеі.




2008-01-19
Паліна Смолава паедзе на “Еўрабачанне” ад Расіі?
Новы год беларуская спявачка Паліна Смолава адзначыла ў Сочы ў кампаніі тэлевядучай Машы Маліноўскай і поп-караля Філіпа Кіркорава. Спявачку запрасіў да сабе на вечарынку вядомы расійскі бізнесмен Віктар Батурын. Два гады таму бізнесмен і яго жонка Яна Рудкоўская прывялі да другога месца на “Еўрабачанні” свайго падапечнага Дзіму Білана. Па апошняй інфармацыі, сямейная пара знаходзіцца ў працэсе разводу. 
Праект “Дзіма Білан” канчаткова пераходзіць у рукі жонкі бізнесмена. А Віктар Батурын, верагодна, зоймецца Палінай Смолавай. Ён ужо прапанаваў спявачцы дапамогу ў запісу новай песні, а затым і цэлага альбома, адзначаецца ў беларускай прэсе. 
Па словах бізнесмена, ён плануе дапамагаць у вылучэнні кандыдатуры Смолавай на “Еўрабачанне” ад Расіі. Для спявачкі ўжо знайшлі песню, а аранжыроўкай зоймецца спявак Аляксандр Градскі.




2008-01-19
Жанчына і яе пасынак рабавалі могiлкi
Мiлiцыя Круглянскага раёна затрымала злодзеяў, якiя кралi металiчныя крыжы з могiлак. Імi аказалiся 38-гадовая магiляўчанка, якая нiдзе не працавала, i яе 15-гадовы пасынак.
 Як расказаў першы намеснiк начальнiка Круглянскага РАУС Аляксей Iваноў, кралі яны прама ўдзень. Яны пад’язджалi да вясковых могiлак на аўтамабiлi, выбiралi крыжы з нержавейкi, вырывалi, грузiлi i з’язджалi. 
Жанчына i падлетак збывалi крыжы на металалом у Магiлёве. Магiльны крыж у сярэднiм важыць 10—15 кiлаграмаў, а за кiлаграм металу плацяць 4—5 тысяч рублёў. 
На сёння ўстаноўлена дачыненне злачыннай пары да больш за дзесятак выпадкаў крадзяжоў з могiлак Круглянскага i Бялынiцкага раёнаў.“Звязда”




2008-01-19
"Керамін" і "Дынама" перамаглі ў чарговым туры хакейнага чэмпіянату краіны
Лідэры хакейнага чэмпіянату Беларусі — мінскія клубы "Керамін" і "Дынама" — 18 студзеня атрымалі перамогі ў чарговым туры. "Керамін" выйграў на сваёй пляцоўцы ў "Гомеля" — 3:2, а ў гасцях "Дынама" узяло верх над "Брэстам" — 4:1.
 Сталічнае "Юнацтва", якое ў цяперашні час займае трэцюю пазіцыю, саступіла ў Гродне "Нёману" — 2:4. Яшчэ ў адным матчы магілёўскае "Хімвалакно" прайграла дома жлобінскаму "Металургу" — 0:2. Сёння адбудзецца матч "Віцебск" — "Хімік-СКА" (Наваполацк).
Становішча каманд: 
1.    "Керамін" — 93 ачка (40 гульняў), 2.    "Дынама" — 73 (39), 3.    "Юнацтва" — 67 (38), 4.    "Металург" — 68 (41), 5.    "Віцебск" — 66 (40), 6.    "Хімік-СКА" — 56 (40), 7.    "Хімвалакно" — 54 (40), 8.    "Нёман" — 53 (40), 9.    "Гомель" — 47 (40), 10.    "Брэст" — 20 (40).
БелаПАН




2008-01-19
Сёння праваслаўныя вернікі святкуюць Вадохрышча
Сёння праваслаўныя вернікі Беларусі адзначаюць вялікае хрысціянскае свята Вадохрышча або Богаяўленне. У гэты дзень асвячаецца вада, якая, як здаўна вераць людзi, мае цудадзейную сiлу, лічыцца, што яна больш здаровая, гаючая i можа абаранiць чалавека ад хвароб. На Вадохрышча вада асвячаецца не толькi ў храмах, але i рэках, крынiцах, азёрах, калодзежах. 
Ваду, якую бралi на Вадохрышча, захоўвалi на працягу года i выкарыстоўвалi ў лячэбных i магiчных мэтах. У сувязi з гэтым гавораць пра феномен: вада, якую набiраюць 18-19 студзеня, не псуецца на працягу 3 гадоў, у ёй не выпадае асадак. 
На Вадохрышча забараняецца браць ваду без чаргi, праз знаёмых у чарзе. Нельга адпiхваць састарэлых, хворых, цяжарных і дзяцей. Калi нехта так зробiць, то гэта вада не будзе гаючай i не дапаможа, адзначае TOPnews. Тым часам, у галоўных мінскіх храмах з самага ранку з’явіліся вялізныя чэргі.




2008-01-19
Вядомы галiвудскi прадзюсар будзе здымаць кiно ў Беларусi
Амерыканскi кiнапрадзюсар Брэд Крэвой, якi наведаў кiнастудыю "Беларусьфiльм" i азнаёмiўся з яе магчымасцямi, мае намер яшчэ вярнуцца сюды, толькi ўжо з працай. Прадзюсар адзначыў, што па сваiх магчымасцях "Беларусьфiльм" перасягае многiя кiнастудыi краiн Усходняй Еўропы. 
Брэд Крэвой, якi быў прадзюсарам такiх вядомых фiльмаў, як "Тупы i яшчэ тупейшы" з Джымам Керы ў галоўнай ролi i "Любоўная лiхаманка" з Джонам Траволтам выказаў жаданне здымаць у Беларусi свае чарговыя пяць карцiн, сярод iх трылер i навуковая фантастыка.
“Звязда”








2008-01-20
Мужчынская гандбольная зборная Беларусі выбыла з чэмпіянату Еўропы
Беларуская гандбольная дружына пад кіраўніцтвам Спартака Мірановіча не здолела прабіцца на наступны этап чэмпіянату Еўропы. 
 Сёння нашая зборная прайграла венграм з лікам 26:31. На наступны этап з
нашай групы выйшлі зборныя Венгрыі, Нямеччыны і Іспаніі. Беларусы
вяртаюцца на радзіму.




2008-01-20
Барысаўскі БАТЭ ў Санкт-Пецярбургу згуляў унічыю з кіеўскім “Дынама”
Унічыю з кіеўскім “Дынама” згуляў барысаўскі БАТЭ ў другім крузе “Кубка Садружнасці”. Лік - 1:1.  У другім матчы групы “D” ташкенцкі “Пахтакор” перамог ерэванскі
“Бананц” – 3:0. У наступным туры БАТЭ згуляе з лідэрам групы -
“Пахтакорам”.

Прессбол 




2008-01-20
У супрацьвагу "вертыкалі" ў Беларусі левымі ствараецца "Гарызанталь"
Сацыяльна-патрыятычнае аб’яднанне “Гарызанталь” стварылі ў нядзелю ў Мінску прадстаўнікі беларускіх левых, апазіцыйных да сённяшніх уладаў. Яго ачоліў Сяргей Калякін, старшыня Партыі камуністаў Беларускай, дзейнасць якой цяпер прыпынена. 
 Ва ўстаночым сходзе ўдзельнічалі каля 80 чалавек з розных рэгіёнаў
краіны і сталіцы.
Намеснікамі Калякіна былі абраныя: Аляксандр
Бухвостаў, прафсаюзы дзеяч, старшыня ліквідаванай Беларускай партыі
працы, Алена Скрыган, сакратар ЦК Партыі камуністаў, Валеры Ухналёў,
намеснік старшыні ПКБ і Аляксей Елісееў, якога прадставілі, як
актывіста. 
На сходзе было заяўлена, што “Гарызанталь” ствараецца “для актывізацыі
палітычнага жыцця грамадзян, а таксама ў супрацьвагу існуючай у
Беларусі вертыкалі ўлады”. 
Бліжэйшым часам у Мінюст будуць пададзеныя
дакументы на рэгістрацыю новага грамадскага аб’яднання, паведамляе“Салідарнасць”.




2008-01-20
Дар’я Домрачава фінішавала 16-й у масавым старце на Кубку свету па бятлоне
16-й у масавым старце стала Дар’я Дамрачова на Кубку свету па бятлоне ў Нямеччыне. Агулам стартавалі 30 спартсменак.  Дамрачова чатыры разы была вымушаная наведаць штрафны круг.

Прессбол




2008-01-20
21 студзеня прадпрымальнікі зноў збіраюцца выйсці на Кастрычніцкую плошчу
Індывідуальныя прадпрымальнікі збіраюцца арганізаваць на Кастрычніцкай плошчы ў Мінску чарговы мітынг пратэсту. Ён быў прызначаны ўдзельнікамі папярэдняй акцыі на 12 гадзінаў 21 студзеня. Аднак ужо дзесяць дзён улады спрабуюць сарваць мітынг прадпрымальнікаў і праводзяць прэвентыўныя арышты. За кратамі цяпер знаходзіцца каля 50 чалавек. 
У суботу каля турмы на вуліцы Акрэсціна ў Мінску былі затрыманыя 6 моладзевых актывістаў. Іх збіраюцца судзіць у панядзелак. 
21 студзеня ў Гомелі і Светлагорску будуць судзіць затрыманых у пятніцу актывістаў прадпрымальніцкага руху, Аляксандра Рубчэню і Анатоля Змітровіча адпаведна. Змітровіч за кратамі абвесціў галадоўку пратэсту. 
Шэраг актывістаў прадпрымальніцкага руху і апазіцыйных арганізацый атрымалі позвы на 21 студзеня. Яны мяркуюць, што іх збіраюцца затрымаць, прынамсі, на час правядзення акцыі. 
Палітык Вячаслаў Сіўчык, які напярэдадні выйшаў на волю пасля адбыцця 10 сутак адміністрацыйнага арышту, у інтэрв’ю Еўрарадыё выказаў спадзяванне, што рэпрэсіі не зломяць духу супраціву індывідуальных прадпрымальнікаў:
“Мы ўсе, беларускія грамадзяне, мусім ганарыцца, што ў беларускіх прадпрымальнікаў хапіла сілаў правесці пратэстныя акцыі ў абарону сваім правоў. Бо абараняючы свае правы сёння, беларускія прадпрымальнікі абараняюць і ўсё беларускае грамадства. Я спадзяюся, што барацьба за свае правы прадпрымальнікамі будзе працягвацца”.
Нагадаем, індывідуальныя прадпрымальнікі пратэстуюць супраць прэзідэнцкага ўказа № 760, які моцна абмяжоўвае іх правы.




2008-01-20
Беларускія індорхакеісты захавалі месца ў 2-м дывізіёне чэмпіянату Еўропы
Мужчынская зборная Беларусі па індорхакею захавала прапіску ў другім дывізіёне чэмпіянату Еўропы.  У турніры, які праходзіць у Даніі, беларусы выйгралі ў зборнай Венгрыі
з лікам 7:4 і датэрмінова выканалі сваю галоўную задачу – паспяхова
выступілі ў матчах за “выжыванне”.  

БЕЛТА




2008-01-20
З арытміяй сэрца шпіталізаваны 71-гадовы Вацлаў Гавэл
71-гадовы Вацлаў Гавэл, былы прэзідэнт Чэхіі, шпіталізаваны з-за праблемаў з сэрцам.  Паведамляецца, што “шпіталізацыя носіць часовы характар”, а Гавэл сябе “адчувае добра”. 

Reuters




2008-01-20
Каля 40 арганізацый у Беларусі могуць стварыць ваенізаваную ахову
Пералік аб’ектаў, якія падлягаюць абавязковай абароне з боку ваенізаванай аховы, зацвердзіў урад Беларусі.  Паводле дакумента, права стварэння ваенізаванай аховы ў нашай краіне
маюць каля 40 арганізацый. Сярод іх: Узброеныя сілы, прадпрыемствы
прамысловасці і энергетыкі, Беларуская чыгунка, арганізацыі,
падначаленыя МНС і г. д. 
Сярод аб’ектаў, якія мусяць абавязкова
ахоўвацца, называюцца ААТ “Даламіт” (Віцебская вобласць) і ААТ “Граніт”
(Брэсцкая вобласць), бо імі для здабычы выкапняў ужываюца выбуховыя
рэчывы і матэрыялы, таксама аб’екты вайсковага прызначэння, філіялы РУП
“Мінэнерга”, шэраг аб’ектаў і грузаў чыгункі, два аб’екты сувязі на
Міншчыне і Магілёўшчыне. 
БелаПАН




2008-01-20
Васіль Кірыенка выйграў срэбраны медаль на этапе Кубка свету па велатрэку
Срэбраны медаль выйграў беларус Васіль Кірыенка на трэцім этапе Кубка свету па велатрэку ў ЗША. 
 У дысцыпліне скрэтч (15 кіламетраў, 60 кругоў) Кірыенка саступіў толькі
Кам-па Вону з Ганконга. У агульным заліку Кубка свету па выніках трох
этапаў беларус займае ў скрэтчы пятае месца.
Нагадаем, што ў першы дзень турніра васьміразовая чэмпіёнка свету
беларуска Наталля Цылінская выйграла “золата” ў спрынце. У агульным
заліку яна на першым месцы. 
БЕЛТА




2008-01-20
Растоўскія казакі ўшануюць памяць антыбальшавіцкага змагара
Сёлета ў адной са станіц Растоўскай вобласці Расіі казакі ўсталююць помнік заснавальніку першых антыбальшавіцкіх атрадаў падчас грамадзянскай вайны палкоўніку Васілю Чарняцову (1890 - 1918). Гэта быў вядомы афіцэр, герой Першай сусветнай вайны, які камандаваў
атрадам тагачаснага спецназу ды быў узнагароджаны ордэнам Георгія
чацвёртай ступені. Першыя антыбальшавіцкія партызанскія атрады Чарняцоў
пачаў фармаваць з ліку маладых казакоў у снежні 1917 года. Аднак ужо ў
студзені 1918-га ён загінуў. 
Неўзабаве будзе абвешчаны конкурс на лепшы праект мемарыяла. А ў лютым
на месцы будучага помніка ўрачыста закладуць камень, інфармуе“Інтэрфакс”.




2008-01-20
Вячаслаў Сіўчык: Адміністрацыя спецыяльна марозіць вязняў на Акрэсціна
На волю пасля адбыцця дзесяці сутак адміністрацыйнага арышту выйшаў палітык Вячаслаў Сіўчык. Ён распавёў Еўрарадыё пра ўмовы ўтрымання асуджаных за ўдзел у акцыі прадпрымальнікаў 10 студзеня. Нагадаем, Вячаслаў Сіўчык быў затрыманы 9 студзеня ў выніку правакацыі. Невядомы мужчына кінуў яму пад ногі бутэльку піва, адразу ж з’явіліся спецназаўцы, якія затрымалі палітыка, нібыта, за парушэнне грамадскага парадку. 
Яго абвінавацілі ў нецэнзурнай лаянцы і спробе распачаць бойку. На Акрэсціна Вячаслаў Сіўчык правёў 10 сутак. Вось што ён кажа пра ўмовы ўтрымання ў спецпрыёмніку-размеркавальніку:“Адміністрацыя спецыяльна падтрымлівае вельмі нізкую тэмпературу ў камерах. Таму практычна ўсе там хворыя. Знаходзіцца нашых там блізка 50 чалавек, таму што хвалі незаконных затрыманняў працягваюцца”. 
Паводле словаў Сіўчыка, у адной камеры з ім пакаранне адбывалі актывісты арганізацыі “Маладыя дэмакраты” Алесь Сцепаненка і Раман Багдановіч. 17 студзеня Сцепаненку споўнілася 20 гадоў і гэты юбілей ён адсвяткаваў з сябрамі за кратамі.
Фота - photobymedia.net




2008-01-20
Беларускія шахматысты ў Мінску змагаюцца за 4 мільёны
Чэмпіянат Беларусі па шахматах, які праходзіць у Мінску, набліжаецца да фінішу. Засталіся ўсяго тры туры. 
 Цяпер турнірную табліцу ачольвае Юрый Ціханаў, які набраў 7,5 ачкоў з
10. На паўачка ад яго адстае фаварыт турніра Аляксей Фёдараў і на ачко
– Сяргей Жыгалка. 
Нагадаем, што фінал чэмпіянату Беларусі праходзіць па кругавой сістэме
з удзелам 14 шахматыстаў. Прызавы фонд турніра складае 4 мільёны
рублёў, паведамляе сайт news.sportbox.ru.




2008-01-20
Калінінградскія цягнікі возьмуць пад ахову міліцэйскія нарады
Меры бяспекі будуць узмоцнены на беларускіх і калінінградскіх цягніках. Пра гэта заявілі прадстаўнікі транспартнай міліцыі Беларусі і Расіі.  Мяркуецца, што іх будуць суправаджаць нарады міліцыі з двух чалавек.
Таксама цяпер абмяркоўваецца пытанне грузаперавозак на аўтамабільным
транспарце па тэрыторыі Беларусі і Калінінградскай вобласці Расіі. 

Інтэрфакс




2008-01-20
У Палтаве адбылося свята сала
Свята сала адбылося ва ўкраінскім горадзе Палтава. Сваю прадукцыю на ім прадставілі каля 20 прадпрыемстваў. Была наладжаная дэгустацыя сала – ад вэнджанага да прапаранага, прайшлі шматлікія конкурсы. 
А пачалося  свята з таго, што мэр горада разрэзаў смажанага парсюка,
якога змаглі пакаштаваць усе жадаючыя. Ён заявіў, што Палтава – сталіца
сала, бо займае першае месца ва Украіне па яго вырабе і спажыванні.

УНІАН 




2008-01-20
Беларус Антон Кушнір заваяваў “срэбра” на этапе Кубка свету па фрыстайле
Срэбраны медаль на этапе Кубка свету па фрыстайле ў Лейк-Плэйсідзе заваяваў Антон Кушнір. Іншы наш суайчыннік Дзмітрый Дашчынскі заняў пятае месца. А перамог на
этапе канадзец Сціў Амішлу. У жаночых спаборніцтвах беларуска Ала Цупер стала 17-й, а залаты медаль выйграла Джэкі Купер з
Аўстраліі. 

Прессбол




2008-01-20
У Светлагорскім ізалятары галадае лідэр прадпрымальнікаў Змітровіч
Анатоль Змітровіч, старшыня каардынацыйнай рады індывідуальных прадпрымальнікаў, які знаходзіцца ў Светлагорскім ізалятары часовага ўтрымання, абвесціў галадоўку.  Нагадаем, ён быў затрыманы міліцыяй 18 студзеня. Змітровіча позвай
выклікалі ў Светлагорскі РАУС у сувязі з яго ўдзелам у акцыі 10
студзеня ў сталіцы. Там прадпрымальніку паведамілі, што яго адвязуць у
ізалятар, дзе ён будзе чакаць суда, прызначанага на раніцу 21 студзеня.
Інфармацыю пра галадоўку Анатоль Змітровіч перадаў праз свайго
адваката, які наведаў яго ў ізалятары.   
БелаПАН




2008-01-20
Кіраўніком Ордэна езуітаў абраны 71-гадовы іспанскі святар
У Рыме абралі новага кіраўніка Ордэна езуітаў. Ім стаў 71-гадовы іспанскі святар Адольфа Нікалас. Ён – 29-ы па ліку кіраўнік Ордэна. У абранні ўдзельнічала 217 святароў-езуітаў, якія з’ехаліся з усяго свету. Папа Рымскі Бенедыкт XVI адразу зацвердзіў гэтае рашэнне.  Нагадаем, Езуіцкі ордэн – гэта рэлігійны ордэн Рыма-каталіцкай Царквы,
які знаходзіцца ў наўпроставым падпарадкаванні ў Папы Рымскага. Ён быў
заснаваны ў 1534 годзе Ігнатам Лаёлай і набыў даволі драматычную
рэпутацыю праз зацятае змаганне “агнём і крыжам” з іншадумцамі і
чараўнікамі. 
Распушчаны напрыканцы XVIII стагоддзя і адноўлены ў
пачатку XIX стагоддзя Ордэн езуітаў здолеў змяніць свой імідж. Сёння
езуіты вядуць працу ў 112 краінах свету, актыўна займаюцца навукай і
асветай, місіянерствам, паведамляе УНІАН.
Адзначым, што ў часы Вялікага княства Літоўскага і Рэчы Паспалітай двух
народаў Ордэн езуітаў актыўна дзейнічаў і на тэрыторыі Беларусі. 




2008-01-20
Пракуратура палохае ўдзельнікаў мітынгу 10 студзеня крымінальнымі справамі
Дзве крымінальныя справы расследуе Мінская гарадская пракуратура па факце несанкцыянаванай акцыі ў сталіцы 10 студзеня, якую праводзілі індывідуальныя прадпрымальнікі.  Яны распачатыя па артыкулах “Арганізацыя і падрыхтоўка дзеянняў, якія
груба парушаюць грамадскі парадак альбо актыўны ўдзел у іх” і
“Хуліганства”. Удзельнікі несанкцыянаванага мітынга будуць прыцягнутыя
да адказнасці, са спасылкай на пракуратуру паведамляе тэлеканал СТВ.
Нагадаем, што на сённяшні дзень у Мінску і шэрагу рэгіёнаў адбываюць
адміністрацыйнае пакаранне больш за 40 удзельнікаў згаданай акцыі:
прадпрымальнікаў, палітыкаў, актывістаў моладзевых арганізацый. Яны
былі асуджаныя на тэрміны ад 10 да 20 сутак. 
На 21 студзеня ў Мінску
запланаваная чарговая акцыя пратэсту прадпрымальнікаў.




2008-01-20
Злодзеяў у беларускіх калгасах будуць лавіць з дапамогай фарбы
Супраць злодзеяў у сельскагаспадарчых прадпрыемствах Беларусі будуць змагацца з дапамогай фарбы.  Прынятае рашэнне, паводле якога аграрыі цяпер атрымаюць толькі зялёную
салярку і сіні бензін. Скрасці афарбаванае паліва будзе практычна
немагчыма, аптымістычна сцвярджаюць спецыялісты. 

СТВ




2008-01-20
Саакашвілі прыняў прысягу, дэлегацыі з Беларусі на інаўгурацыі не было
Сёння ў Тбілісі перад будынкам парламента прыняў прэзідэнцкую прысягу Міхаіл Саакашвілі. Нагадаем, ён перамог у першым туры прэзідэнцкіх выбараў, якія адбыліся 5 студзеня.  Днямі з перамогай Саакашвілі нарэшце павіншаваў і кіраўнік Беларусі
Аляксандр Лукашэнка. А вось дэлегацыі нашай краіны на цырымоніі
інаўгурацыі не было. 
Інфармацыйныя агенцыі паведамляюць, што ў Тбілісі
прыбылі прэзідэнты Латвіі, Літвы, Эстоніі, Польшчы і Румыніі, дэлегацыі
з Туркменістана, Чэхіі, Украіны, Расіі, Арменіі, Казахстана,
Азербайджана, Турцыі, Швецыі, Нямеччыны, Францыі, Вялікабрытаніі, ЗША,
прадстаўнікі НАТА, ЕС і АБСЕ. 
Пра прадстаўнікоў афіцыйнага Мінску ніхто
не згадвае.




2008-01-20
Каманда Аляксандра Глеба перамагла, ён зрабіў галявы пас
Лонданскі “Арсенал” у матчы 23-га тура англійскай Прэм’ер-лігі перамог у гасцях “Фулхэм” з лікам 3:0. Адзін галявы пас запісаў на свой рахунак беларускі футбаліст Аляксандр Глеб.  Перамогу ў гэтым туры атрымаў і “Манчэстар Юнайтэд”, які забіў два галы
“Рэдзінгу”, а свае вароты захаваў недатыкальнымі. Перамогу святкаваў і
“Чэлсі”, што быў мацнейшы за “Бірмінгем” – 1:0. 
Цяпер у “Манчэстар Юнайтэд” і “Арсенала” па 54 ачкі, яны дзеляць першае-другое месцы, у “Чэлсі” – 50.




2008-01-20
Шэсць прызыўнікоў з Баранавіцкага раёна ўцяклі за мяжу
Падчас восеньскай прызыўной кампаніі ў Баранавіцкім раёне з 67 прызыўнікоў у ваенкаматы не з’явіліся 9 чалавек. Падрабязнасці паведамляе наш карэспандэнт Алесь Літоўчык:
“У адносінах “ухілістаў” мяркуецца ажыццявіць прымусовы прывад,
абмежаваць іх выезд за межы Беларусі. Але, як паведамілі ў Баранавіцкім
аб’яднаным ваенкамаце, шасцёра з тых, хто ўхіляецца ад вайсковай
службы, ужо пакінулі тэрыторыю краіны”. 
Адзначым, што летась у Беларусі за ухіленне ад вайсковай службы былі асуджаныя 700 чалавек.




2008-01-20
Сёння ў Беларусі няўстойлівае надвор’е, пахаладанне – праз некалькі дзён
У нядзелю ў Беларусі надвор’е будзе няўстойлівае, магчымыя кароткачасовыя ападкі, мокры снег і дождж. Захаваецца парывісты вецер. Тэмпература паветра на працягу сутак ад -1 да +4”.
Паводле разлікаў спецыялістаў Рэспубліканскага гідраметэацэнтра, на
наступным тыдні надвор’е ў нашай краіне таксама будзе няўстойлівае. 
У
сярэдзіне тыдня трохі пахаладае, у начныя часы стане падмарожваць да -7
градусаў, а днём ад 0 да -5. І пройдзе кароткачасовы снег. Аднак
стабільнага пахаладання не чакаецца, паведамляюць сіноптыкі.




2008-01-20
Еўрасаюз займае другое месца па інвестыцыях у беларускую эканоміку
Амаль 1 мільярд 700 мільёнаў долараў наўпроставых інвестыцый прыцягнулі з-за мяжы беларускія прадпрыемствы на працягу 9 месяцаў мінулага года – са студзеня да верасня. Такія лічбы агучылі беларускія эксперты. Для параўнання ў 2006 годзе іх было на мільярд долараў менш. Сярод
мінулагодніх інвестараў на першым месцы знаходзіцца Расія. Адзін толькі
“Газпром” набыў акцый “Белтрансгазу” на больш за 600 мільёнаў долараў і
яшчэ 40 мільёнаў уклаў у беларускі ўчастак газаправоду “Ямал-Еўропа”.
На другім месцы па інвестыцыях у 2007 годзе – Еўрасаюз. Прычым найбольш
актыўнымі выявіліся бізнэсмены з Кіпра і Швейцарыі. Інвестараў найбольш
цікавіць энергетычная і банкаўская сферы нашага рынку, а таксама
сувязь, будаўніцтва і гандаль. 

ОНТ




2008-01-20
У інстытуце МНС Беларусі прысягалі 26 азербайджанскіх выратавальнікаў
26 курсантаў інстытута Міністэрства па надзвычайных сітуацыях Беларусі прынялі ўрачыстую прысягу. Усе яны – грамадзяне Азербайджана.  Справа ў тым, што ў гэтай краіне няма спецыялізаванай вышэйшай
навучальнай установы, дзе рыхтуюць выратавальнікаў, а профільнае
Міністэрства было створана толькі два гады таму. На прысягу будучых
азербайджанскіх выратавальнікаў з Баку прыбыў міністр па надзвычайных
сітуацыях.
Адзначым, што па лініі МНС у Беларусі ўжо праходзілі перападрыхтоўку
выратавальнікі з 10 краін. Аднак поўнае навучанне ў камандна-інжынерным
інстытуце Міністэрства па надзвычайных сітуацыях замежныя курсанты
праходзяць упершыню, паведамляе тэлеканал ОНТ.




2008-01-20
Вікторыя Азаранка выйшла ў 1/8 фінала адкрытага чэмпіянату Аўстраліі
Беларуска Вікторыя Азаранка працягвае свае выступленні на адкрытым чэмпіянаце Аўстраліі.  Пасля таго, як яна выбыла з барацьбы ў адзіночным і змешаным разрадах,
Вікторыя паспяхова гуляе ў парным разрадзе разам з ізраільцянкай Шахар
Пеер. У 1/16 фінала яны выйгралі ў швейцарскага дуэта Эмануэль
Гальярдзі / Паці Шнайдэр – 6:3, 6:3. 
Наступнымі саперніцамі
беларуска-ізраільскай пары стануць Саня Мірза (Індыя) і Алісія Молік
(Аўстралія), паведамляе сайт newsru.co.il.




2008-01-20
У Маларыцкім раёне воўк тэрарызуе жыхароў вёскі Грушка
Воўк трымае ў страху жыхароў вёскі Грушка Маларыцкага раёна. Ён ужо пакусаў двух вяскоўцаў і загрыз некалькі сабак.  Уначы ніхто не рызыкуе выйсці на вуліцу, многія ўзбройваюцца віламі і
рыдлёўкамі. Паляўнічыя неаднойчы арганізоўвалі аблавы на драпежніка,
але ён кожны раз выходзіў з аблогі. Не выключаецца, што воўк – хворы,
таму ён і нападае на людзей, паведамляе тэлеканал ОНТ. 




2008-01-20
Узбекскі баксёр Руслан Чагаеў абараніў тытул чэмпіёна свету
Тытул чэмпіёна свету ў суперцяжкай вазе па версіі Сусветнай баксёрскай асацыяцыі (WBA) абараніў узбекскі баксёр Руслан Чагаеў. У нямецкім Дзюсельдорфе ён упэўнена перамог брытанца Мэта Скэлтана. Усе
трое суддзяў адзінагалосна аддалі перамогу Чагаеву – 117-110, 117-111 і
117-111. 
Адзначым, што за сваю прафесійную кар’еру Руслан Чагаеў не пацярпеў
ніводнай паразы. Тытул чэмпіёна свету па версіі WBA ён адабраў у
расіяніна Мікалая Валуева ў 2007 годзе.
Наступным сапернікам узбекскага
баксёра стане пераможца паядынка паміж згаданым Валуевым і беларусамСяргеем Ляховічам, які прызначаны на 16 лютага.




2008-01-20
У Тбілісі пройдзе інаўгурацыя пераабранага прэзідэнта Міхаіла Саакашвілі
Інаўгурацыя пераабранага 5 студзеня прэзідэнта Міхаіла Саакашвілі пройдзе сёння на праспекце Руставелі ў Тбілісі.  Сёлетняя цырымонія, у адрозненне ад папярэдняй, будзе менш пампезнай,
але прыгажэйшай. Саакашвілі дасць прысягу на Канстытуцыі Грузіі, будзе
выкананы дзяржаўны гімн, і пасля гэтага на працягу адной гадзіны
пройдзе вайсковы парад. 
На інаўгурацыю прыбываюць прэзідэнты Латвіі,
Літвы, Эстоніі, Польшчы і Румыніі. 
РИА “Новости”




2008-01-20
БАТЭ стартаваў з нічыі на Кубку чэмпіёнаў Садружнасці
З нічыі пачаў сваё выступленне ў Санкт-Пецярбургу на Кубку чэмпіёнаў Садружнасці краін СНД і Балтыі барысаўскі БАТЭ.  У стартавай гульні чэмпіёны Беларусі згулялі ўнічыю з армянскім
“Бананцам” – 1:1. Адзначым, што пасля першага тайма барысаўчыне
прайгравалі. У другім матчы ў групе “D”, дзе выступае БАТЭ, ташкенцкі
“Пахтакор” перамог кіеўскае “Дынама” з лікам 1:0.








2008-01-21
Руслан Аляхно прадставіць Беларусь на Еўрабачанні-2008
Менавіта ён, на думку журы, здольны годна прадставіць нашу краіну на міжнародным конкурсе песні У мінскім Палацы спорту прайшоў фінал Нацыянальнага тэлевізійнага музычнага праекту “Еўрафэст”. 
За пуцёўку ў Белград на Міжнародны конкурс песні “Еўрабачанне-2008” пазмагаліся чацвёра выканаўцаў: Gunesh, гурт “Litesound”, Руслан Аляхно і гурт “По глазам”. Пераможцу абірала журы ў складзе міністра культуры Уладзіміра Рылаткі, кампазітара Васіля Раінчыка, мастацкага кіраўніка ансамбля “Сябры” Анатоля Ярмоленкі, кампазітара Ядвігі Паплаўскай, спявачкі Ірыны Дарафеевай, кіраўнікоў Белтэлерадыёкампаніі і народнага артыста Беларусі Міхаіла Фінберга. Журы аддала перамогу Руслану Аляхно, які выконваў песню “Hasta La Vista”.




2008-01-21
Спецназ на чале з міністрам Навумавым разагнаў акцыю прадпрымальнікаў
ОНЛАЙН + ФОТА! 15:07 Людзі пачалі разыходзіцца. Нікога з арганізатараў няма, таму пасля стыхійнага хаджэння каля Кастрычніцкай плошчы людзі сталі раз'язджацца.
14:58 Міліцыя жорстка абыходзіцца з прадстаўнікамі прэсы.
14:53 Людзей пачалі выціскаць з Кастрычніцкай плошчы. Мітынгоўцаў заціснулі паміж дзвюма калонамі спецназаўцаў.
14:48 Калона мітынгоўцаў вяртаецца на Кастрычніцкую плошчу. Яе суправаджаюць супрацоўнікі ДАІ.
14:36 Людзей заціснулі паміж вуліцай Валадарскага і праспектам Незалежнасці. Да іх пад'ехалі два аўтазакі.
14:33 У рацыях міліцыянтаў прагучаў загад: "Поўная зачыстка". Пачаліся
масавыя затрыманні. Людзі хаваюцца ад спецназу ў Чырвоным касцёле. Мітынгоўцаў разбілі на дробныя групоўкі. Да адной з іх каля будынка МУС выйшаў Уладзімір Навумаў.
14:21 Спецназ пачаў акружаць мітынгоўцаў.
14:15 На плошчы Незалежнасці прысутнічае міністр унутраных спраў Уладзімір Навумаў і кіраўнік групы спецназу Юры Падабед. Навумаў даў мітынгоўцам 10 хвілін, каб разысціся, пасля чаго супраць іх будзе ўжыта сіла. Ён заявіў, што супраць удзельнікаў акцыі будуць распачатыя крымінальныя справы.
14:14 Падыход да Дома ўраду ачэплены спецназам.
14:05 Людзей пры дапамозе аўтазакаў адціснулі на тратуар. Зараз калона мітынгоўцаў дасягнула гатэля Мінск. Пра затрыманні пакуль не паведамляецца.
13:45 Прадпрымальнікі, а таксама моладзевыя актывісты перакрылі праезную частку на праспекце Незалежнасці непадалёк ад ГУМа. Адбыліся сутычкі з міліцыянтамі.
13:45 Мітынгоўцы прынялі рашэнне прайсці па тратуары да Дома ўраду, а потым "культурна" разысціся.
13:25 Удзельнікі мітынгу заклікалі 28 студзеня, гэта канчатковы дзень выплаты падаткаў за студзень, нічога не выплачваць, а сабрацца каля будынку Мінгарвыканкама і правесці чарговую акцыю пратэсту.
13:11 Як паведамляе БелаПАН, на аператыўным пасяджэнні ў мэрыі начальнік упраўлення прадпрымальніцтва Мінгарвыканкама Аляксандр Каліноўскі заявіў, што ў 21 сталічнага ІП прадпрымальніка могуць быць ліквідаваныя ліцэнзіі.
13:11 Мітынгоўцы пераходзяць да прыступкаў Палаца Рэспублікі. Па розных звестках у акцыі ўдзельнічае ад 700 да 1000 чалавек. Міліцыя папярэджвае пра адказнасць за ўдзел у несанкцыянаваным мітынгу.
12:50 Перасталі працаваць сайты "Нашай нівы", "Радыё Свабода", "Хартыя '97"
12:45 Распачаў мітынг намеснік старшыні партыі БНФ Алесь Міхалевіч, пасля выступіў старшыня аргкамітэту па стварэнні Беларускай сацыял-дэмакратычнай партыі "Народная Грамада" Мікалай Статкевіч. Сяргей Скрабец заклікаў прысутных пайсці на ганак Палаца Рэспублікі.
12:42 На Кастрычніцкай плошчы ў Мінску пачынаецца мітынг прадпрымальнікаў. На дадзены момант на плошчы сабралося каля 200 чалавек. Паралельна акцыі пратэсту праходзяць у Бабруйску, Магілёве і Пінску.
12:38
У цэнтры Бабруйска, на плошчы Леніна, сабралося каля 200
прадпрымальнікаў. Яшчэ каля 70 чалавек выйшлі на галоўную плошчу
Магілёва
12:21
Апазіцыйныя лідэры, якія прыйшлі падтрымаць прадпрымальнікаў,
заяўляюць, што прысутнічаюць на акцыі як прыватныя асобы, а не
прадстаўнікі палітычных партый.
12:15 Удзельнікаў акцыі становіцца больш. Сярод іх заўважаныя і прадстаўнікі спецслужбаў у цывільным. Пакуль лідэраў прадпрымальніцкага руху, якія дагэтуль засталіся на волі, няма, аднак прыехалі прадстаўнікі ІП з Салігорска.
12:00 На плошчы пачынаюць збірацца людзі, у асноўным гэта моладзь.
11:40 На Кастрычніцкай плошчы ў Мінску, дзе а 12-й гадзіне павінен распачацца
мітынг прадпрымальнікаў, закрыты каток. За Палацам Рэспублікі стаяць 5
аўтазакаў. Вялікая колькасць аўтобусаў са спецназам знаходзіцца
недалёка ад ГУМа і Мастацкага музея. На ўсю плошчу вяшчае дзяржаўнае
радыё.




2008-01-21
Светлагорскі прадпрымальнік Анатоль Змітровіч арыштаваны на пяць сутак
Старшыня кардынацыйнай рады індывідуальных прадпрымальнікаў Светлагорска Анатоль Змітровіч асуджаны на 5 сутак адміністрацыйнага арышту. Такое рашэнне 21 студзеня прыняў раённы суд Салігорска. Нагадаем, Змітровіч быў затрыманы 18 студзеня і змешчаны ў ізалятар часовага ўтрымання, дзе правёў да суду трое сутак. Прадпрымальнік абвясціў галадоўку.БелаПАН




2008-01-21
Мінскія бухгалтары тры гады запар налічвалі прэміі настаўнікаў сабе
21 студзеня паводле матэрыялаў упраўлення па барацьбе з эканамічнымі злачынствамі і АБЭЗ Фрунзенскага РУУС Мінска распачата крымінальная справа за крадзеж шляхам злоўжывання службовымі паўнамоцтвамі.
 Справа распачата ў дачыненні да службовых асоб бухгалтэрыі ўпраўлення адукацыі адміністрацыі Фрунзенскага раёна сталіцы. Згодна з матэрыяламі следства, яны рыхтавалі фальшывыя бухгалтарскія дакументы і падавалі іх у банк на атрыманне зарплаты для сябе. 
З фондаў эканоміі заработнай платы дашкольных і школьных устаноў Фрунзенскага раёна яны залічвалі на свае асабістыя карт-рахункі прэміі і за тры гады выкралі больш за 210 мільёнаў рублёў. 
Цяпер усе падазроныя знаходзяцца пад падпіскай аб нявыездзе. Вядзецца следства. Бухгалтарам пагражае ад 5 да 12 гадоў турмы з канфіскацыяй маёмасці і пазбаўленнем права займаць пэўныя пасады.БелаПАН




2008-01-21
Прадпрымальнікі: Забастоўка на ўвесь люты! (фота)
Сам міністр унутраных спраў Уладзімір Навумаў 21 студзеня разганяў акцыю пратэсту прадпрымальнікаў, якія апоўдні сабраліся на Кастрычніцкай плошчы ў Мінску, каб у чарговы раз выказаць сваё “Не!” антыгуманнаму, як яны кажуць, указу № 760.  Учорашняя акцыя разганялася актыўна, а збіраліся 2 тысячы пратэстоўцаў
павольна. І пакуль не выявіліся лідэры, асобныя пацярпелыя ад
новаўвядзенняў выказвалі свае абурэнні:
Таццяна: Я прадпрымальнік, і лічу, што ні ў адной краіне свету няма такога, каб людзі стаялі і прасілі сабе працу. Мы не можам працаваць з 760 указам. 
К.З.: Якім чынам на сённяшні дзень абмежаваная Вашая праца?Таццяна: У мяне абмежаванні па найме людзей. Вось, дапусцім, у мяне няма сваякоў, якія могуць стаць працаваць у мае тры гандлёвыя кропкі, таму я не магу працаваць.
К.З.: А ці падлічвалі Вы страты, якія панеслі з моманту набыцця моцы гэтым указам?Таццяна: Так, 700 долараў з 1 студзеня.
Уладзімір, прадпрымальнік з Мінску: Рознічны гандаль, які ажыццяўляюць у памяшканні да 14 квадратных метраў, плаціць 112 еўра падаткаў у месяц, калі памяшканне большае за 14 метраў – плюс 20 %, гандляры бытавой тэхнікі плацяць ўдвая больш - гэта ўсё так званы адзіны падатак. А яшчэ ёсць фіксаваная стаўка НДС, яна складае 150 еўра для звыклых рэчаў, 300 еўра – для бытавой тэхнікі. Гэта тое, што вы, як прадпрымальнік павінныя заплаціць дакладна, незалежна ад аб’ёмаў продажаў. 
К.З. Асабіста Вы плацілі гэтыя падаткі ў студзені?
Уладзімір: Так. А ўсё чаму? Таму што павінная была быць забастоўка з нявыплатай падаткаў, але ўлада ўсё так паставіла, што сустрэча ўладаў з прадпрымальнікамі была прызначаная на 28-га, і яны павінныя былі даць адказ да 28-га чысла. Адказу яны не далі, замест гэтага яны пасадзілі ўсіх, хто вёў перамовы. А калі ты падаткі да 28-га чысла не аплаціш, цябе абкладаюць падаткам прыкладна ў такім жа памеры. А ўсё з-за адсутнасці інфармацыі. 
Жонка Уладзіміра: Вы ж самі бачыце, што актывістаў саджаюць тут жа.
Уладзімір адзначыў, што з-за таго, што ён працуе ўдваіх з жонкай, звальняць людзей яму не давядзецца, а на акцыю ён прыйшоў вось чаму:
Уладзімір: Таму што ў гэтым жа ўказе сказана, што з 1 студзеня 2009 года індывідуальныя прадпрымальнікі ў любым выпадку будуць працаваць як фірма, аплачваць, як буйная фірма, паслугі бухгальтэра і ўсяго астатняга мы не можам. Таму з 1 студзеня 2009 года давядзецца закрывацца. 
Жонка Уладзіміра: Калі б у нас было больш грошай, мы б з задавальненнем адкрылі б больш сур’ёзны бізнес.
Як толькі з’явілася гукаўзмацняльная апаратура, на ганку Палаца рэспублікі распачаўся мітынг, падчас якога былі агучаныя патрабаванні дробных бізнесоўцаў:
Віктар Крываль, прадпрымальнік з Узды: Патрабаванні ў нас простыя: свабоду нашым паплечнікам, якія зараз знаходзяцца ў Акрэсціна. Без гэтага ніякіх перамоваў з уладамі мы не збіраемся весці. Другое нашае патрабаванне – адмена альбо мараторый на пункт 1.1 760-га ўказу, які ў адзін момант зрабіў беспрацоўнымі тысячы беларусаў. Трэццяе нашае патрабаванне – распрацоўка пры ўдзеле прадстаўнікоў малога бізнэсу доўгатэрміновага закону аб малым бізнэсе. Мы патрабуем, каб цывілізавана вырашаліся праблемы прадпрымальнікаў Беларусі. 
Пасля гэтага арганізатары заклікалі прысутных рушыць на плошчу Незалежнасці, каб нагадаць парламентарыям пра сябе і пасля разысціся. У суправаджэнні аўтазакаў, супрацоўнікаў ДАІ і КДБ у цывільным калона дайшла да мэты, аднак там апынулася, што будынак парламенту ачэплены спецназам. Да мітынгоўцаў выйшаў міністр унутраных справаў Уладзімір Навумаў, які даў 10 хвілінаў на разыходжанне, пасля прыгразіў прымяненнем сілы. Яе ўрэшце і ўжылі да асобных ўдзельнікаў акцыі і журналістаў, усю ж калону рассяклі на дробныя часткі і выцяснілі з цэнтру горада. Затрымана каля 20 чалавек, якіх сёння чакае суд. Дзеянні супрацоўнікаў міліцыі і асабіста міністра Навумава былі надзвычайна жорсткімі:
Жанчына: Я проста абураная! Што робяць нашыя ўлады!? Навумаў, міністр асабіста мяне хапаў, выварочваў рукі! Я буду рабіць усё, каб неяк перашкодзіць гэтай уладзе, каб адстаяць свае правы. Калі мяне будуць заклікаць на мітынгі, я заўжды буду хадзіць на мітынгі, пакуль гэтая ўлада існуе ў гэтай краіне.
І новы мітынг сапраўды прызначылі:
Віктар Крываль: Такая прапанова: забастоўка на ўвесь люты. 28 студзеня арганізавана выходзім да будынкаў мясцовых адміністрацыяў разам са сваімі наёмнымі працаўнікамі, разам з пакупнікамі, разам з людзьмі, пазбаўленымі сацыяльных гарантыяў.
Наступная сустрэча прадпрымальнікаў у цэнтры Мінску папярэдне прызначаная на 18 лютага, таксама на Кастрычніцкай плошчы.
---Таксама на гэтую тэму:Спецназ на чале з міністрам Навумавым разагнаў акцыю прадпрымальнікаў




2008-01-21
Амерыканец, які абрабаваў банк, выйграў у латарэю 1 мільён долараў
Амерыканскі зняволены, які адбывае пяцігадовы тэрмін за рабаванне мясцовага банка, выйграў у латарэю 1 мільён долараў, паведамляюць інфармагенцтвы.
 Беспрацоўны жыхар з горада Барнстэйбл, якому споўнілася 55 гадоў, патрапіў у турму пасля спробы абрабаваць банк у родным горадзе ў кастрычніку 2006 года. На гэты крок ён пайшоў з-за цяжкага фінансавага становішча і немагчымасці знайсці сталую працу. 
Па звестках мясцовых СМІ, адвакат асуджанага паведаміў журналістам, што па законе ўлады штата не маюць права адбіраць выйгрыш у яго падабароннага, бо той купіў шчаслівы латарэйны квіток за некалькі дзён да здзяйснення злачынства. 
Прадстаўнікі наглядных органаў заявілі, што асуджаны не мае права скарыстацца выйгрышам да таго моманту, пакуль той поўнасцю не адбудзе пакаранне.
БЕЛТА




2008-01-21
Суд над гомельскім прадпрымальнікам А.Рубчэнем перанесены на 28 студзеня
21 студзеня павінен быў адбыцца суд над старшынёй савета прадпрымальнікаў гомельскага рынку "Цэнтральны" актывістам РГА "Перспектыва" Аляксандрам Рубчэнем. Нагадаем, прадпрымальнік быў затрыманы міліцыянтамі 18 студзеня прыкладна. Пры выхадзе з цырульні на яго накінуўся незнаёмы чалавек, ударыў яго і разбіў губу. 
Потым ён выступіў у міліцыі сведкам, што Рубчэня "нецэнзурна выказваўся". Лідэр прадпрымальнікаў быў змешчаны ў ізалятар часовага ўтрымання.
БелаПАН




2008-01-21
Хэнлан будзе працаваць з варатарамі і абаронцамі беларускай зборнай
Былы галоўны трэнер хакейнай зборнай Беларусі Глен Хэнлан зоймецца падрыхтоўкай варатароў і абаронцаў нацыянальнай каманды. Пра гэта паведаміў цяперашні настаўнік зборнай Курт Фрэйзер. Паводле яго слоў, Хэнлан разам з Эдуардам Занкаўцом засяродзяцца на працы з варатарамі і абаронцамі, а ён з Уладзімірам Цыплаковым зоймецца лініяй нападзення.
Прыезд Хэнлана ў Мінск чакаецца 29 студзеня. Напярэдадні ён плануе сустрэцца з галкіперам расійскага "Металурга" Андрэем Мезіным. У канцы мінулага года хакеіст заявіў аб адмове выступаць за беларускую зборную, каб пазбегнуць у Расіі статусу легіянера.




2008-01-21
У Расіі забаранілі безрэцэптны продаж валакардзіну і карвалолу
Расійскія аптэкі адмаўляюцца прадаваць валакардзін і карвалол без рэцэпту. Лекі ўвайшлі ў пералік атрутных і моцнадзейных рэчываў з-за ўтрымання ў іх фенабарбіталу, паведамляе Gazeta.ru. Новы пералік быў зацверджаны расійскім урадам 29 снежня 2007 года. 16 студзеня дакумент быў апублікаваны, пасля чаго ў Маскве і Санкт-Пецярбургу распачаўся сапраўдны ажыятаж. 
Расіяне пачалі раскупляць карвалол, валакардзін, пенталгін і бронхаліцін. Між тым Федэральная служба па кантролі за зваротам наркотыкаў сцвярджае, што гэтыя лекі павінны прадавацца па старой схеме, паколькі ўтрыманне фенабарбіталу ў іх не вельмі высокае. 
Аднак назваць, колькі гэтага рэчыва павінна быць у леках, каб іх прадавалі па рэцэптах, прадстаўнікі ФСЗН не здолелі, адзначыўшы, што такой лічбы не існуе. Па іх словах, усё будзе вырашацца ў індывідуальным парадку.




2008-01-21
"Сапраўднае каханне" ад beZ bileta
Люты 2008 года абяцае стацца для гурта beZ bileta не па-зімоваму спякотным. Калектыў рыхтуе шэраг праектаў, аб’яднаных агульнай назвай "Сапраўднае каханне". 12 лютага адбудзецца прэм’ера новага кліпа гурта, а 14 лютага beZ bileta адыграюць святочны клубны канцэрт у Мінску, якому будзе папярэднічаць конкурс на самае небанальнае прызнанне ў каханні. "Сапраўднае каханне" ў нашым выпадку азначае пачуцці жывых людзей без электронных фільтраў, – тлумачыць лідэр beZ bileta Віталь Артыст. – Кідайце свае камп’ютары, выходзьце на вуліцу, шукайце свой лёс сярод людзей з плоці і крыві! Менавіта да гэтага мы хочам заклікаць калі не ўсё чалавецтва, дык хоць бы нашых прыхільнікаў і блізкіх ім людзей".
Для канцэрта ў Дзень святога Валянціна, які пройдзе ў мінскім клубе "Рэактар", beZ bileta падрыхтавалі спецыяльную праграму, куды ўвайшлі лепшыя песні гурта пра каханне. 
Магчымасць заявіць пра свае пачуцці са сцэны падчас канцэрту 14 лютага атрымае пераможца акцыі "Тваё сапраўднае каханне”. Апроч запрашэння ў “Рэактар” на дваіх, пераможца будзе мець адну хвіліну на прызнанне ў каханні ўслых. 
Святочны конкурс на самае арыгінальнае віншаванне з Днём усіх закаханых ужо стартаваў. "Форма віншавання можа быць якой заўгодна: анімацыя, аўдыёфайл, відэа, фота" — кажа Віталь. Свае працы можна дасылаць на адрас [email protected] да 5 лютага ўключна. 7 лютага гурт калегіяльна вызначыць найлепшую, а самыя ўдалыя будуць выкладзены на сайце bezbileta.net.
За два дні да канцэрту адбудзецца прэм’ера відэакліпа "Настоящая любовь (Аватары)". Рэжысёрамі роліка выступілі Матвей Сабураў і Максім Сіры. Аўтар арыгінальнай ідэі відэа – Таня Кушнер. Пра дэталі кліпа яго стваральнікі пакуль маўчаць. Вядома толькі, што сярод ягоных герояў шматлікія Інтэрнэт-карыстальнікі, а спецыяльна для кліпа beZ bileta запісалі новую версію кампазіцыі.
А яшчэ гурт абазначыў сваю прысутнасць на ўкраінскім музычным рынку. Песня "Никогда не умирай" з‘явілася ў ратацыі кіеўскай радыёстанцыі "Джем FM", а кліпы калектыву цяпер можна глядзець у эфіры музычнага канала Еnter.




2008-01-21
Motley Crue запрашаюць у канцэртны круіз
Зоркі амерыканскай цяжкай сцэны Motley Crue адпраўляюцца ў канцэртны круіз у кампаніі калег па сцэне і некалькіх тысяч фэнаў. 
Для сваёй акцыі «Motley Cruise» рокеры арэндавалі круізны карабель, які 24 студзеня выйдзе з порта Маямі і праз чатыры дні прычаліць да берагоў Мексікі.
Вакаліст Motley Crue Вінс Нейл, якому і прыйшла да галавы ідэя выправіцца ў марское турнэ, абяцае «чатыры дні рок-н-ролу ў адкрытым моры... насычаныя музыкай, весялосцю і солнцам - і, канешне ж, шмат дзяўчат!». На борце карабля фэнаў чакае выступ саміх Motley Crue, а таксама сяброўскіх камандаў Ratt, Slaughter і Skid Row. Апроч того, у пасажыраў лайнера будзе магчымасць асабіста патусавацца са сваімі кумірамі і наведаць «экскурсіі па дзікім узбярэжжы».
У 2008 годзе Motley Crue плануюць прадставіць на суд публічнасці новы альбом з працоўнай назвай «The Dirt». Гэта будзе першы рэліз рокераў пасля выхаду ў 2000-м годзе кружэлкі «New Tattoo».




2008-01-21
Малады беларускі тэнісіст Уладзімір Ігнацік выйграў турнір у Маямі
Малады беларускі тэнісіст Уладзімір Ігнацік выйграў турнір у Маямі з прызавым фондам 10 тысяч долараў. У фінальным матчы ён у трох сэтах перамог амерыканца Тода Пола — 4:6, 7:6 (10:8), 6:2. У парным разрадзе Ігнацік спыніўся на стадыі чвэрцьфіналу."Прэсбол"




2008-01-21
Падчас акцыі прадпрымальнікаў затрымана каля 20 чалавек, пераважна моладзь
Падчас несанкцыянаванай акцыі пратэсту прадпрымальнікаў, што адбылася сёння ў Мінску, затрыманыя каля 20 чалавек. Пра гэта Еўрарадыё паведаміў праваабаронца Алесь Бяляцкі.
“Усяго было затрымана каля 20 чалавек. На цяперашні момант вядомыя прозвішчы 15 з іх. Значная частка затрыманых — гэта моладзь. Усе былі дастаўлены ў Маскоўскае і Цэнтральнае ўпраўленні ўнутраных спраў. Суды найхутчэй адбудуцца заўтра ў Маскоўскім і Цэнтральным раённых судах”.
Папярэдні спіс затрыманых, складзены праваабарончым цэнтрам “Вясна”:
1. Субач Міхаіл, Цэнтральны РУУС,2. Субач Ліля, Цэнтральны РУУС,3. Гладкая Аліна, Цэнтральны РУУС4. Бакур Юрый5. Шарэнда Андрэй6. Саўчук Андрэй - Маскоўскі РУУС7. Саўчук Тамара – Маскоўскі РУУС8. Раушка Дар'я, Цэнтральны РУУС,9. Кім Андрэй, Цэнтральны РУУС10. Бондар Аляксей, Маскоўскі РУУС11. Сакалоўскі Валянцін, Маскоўскі РУУС12. Прэсняк Андрэй Маскоўскі РУУС13. Гудкова Дар'я14. Русецкі Сяргей, Цэнтральны РУУС15. Барысевіч Д., Цэнтральны РУУС




2008-01-21
У студзені ў сталіцы не працавалі 2 тыс. гандлёвых кропак — Мінгарвыканкам
У студзені без уважлівых прычын не працавалі 2 тысячы аб'ектаў гандлю сталіцы. Такі вынік рэйдавай праверкі, аб якой, паводле інфармацыі афіцыйных крыніц, 21 студзеня на аператыўнай нарадзе ў Мінгарвыканкаме паведаміў начальнік упраўлення прадпрымальніцтва Аляксандр Каліноўскі.
 Паводле вынікаў праверкі складзена 1340 актаў аб невыкананні прадпрымальнікамі рэжыму працы, што з'яўляецца парушэннем ліцэнзійных патрабаванняў. З усіх ІП узятыя тлумачэнні. 
У дачыненні да 21 прадпрымальніка матэрыялы будуць накіраваны ў камісію па ліцэнзаванні Мінгарвыканкаму для прыняцця рашэння аб пазбаўленні іх ліцэнзій.
БелаПАН




2008-01-21
Акцыя пратэсту прадпрымальнікаў прайшла ў Гродне (фота)
Каля 300 гродзенскіх прадпрымальнікаў сабралося ў парку Жылібера, пратэстуючы супраць прэзідэнцкага ўказа №760. Нагадаем, з 1 студзеня ІП дазваляецца наймаць на працу толькі блізкіх сваякоў. 
А 12-й гадзіне гродзенцы пачалі збірацца на плошчы Леніна, аднак міліцыянты на чале з кіраўніком Ленінскага РАУС маёрам Хілько выціснулі людзей з плошчы на адваротны бок вуліцы. 
На працягу гадзіны прадпрымальнікі прастаялі ў парку, пасля чаго разышліся. На гэты момант затрыманых пакуль няма. 
Сяргей Апановіч, Еурарадыё, Гродна




2008-01-21
Канстытуцыйны суд праверыў спісы невыязных і парушэнняў не знайшоў
Як стала вядома Еўрарадыё, Канстытуцыйны суд праверыў рашэнні мінскіх судоў аб пазбаўленні грамадзян права на выезд за мяжу. І прыйшоў да высновы, што ўсё было зроблена законна і парушэнняў правоў грамадзян у гэтым няма. Пра гэта Еўрарадыё даведалася ад суддзі Канстытуцыйнага суда Валянціна Шукліна.
Валянцін Шуклін: “Мы праверылі па гэтым пытанні справы па горадзе Мінску, па многіх судах. І прышлі да высновы, што, у прынцыпе, усё абгрунтавана. Мы думалі, што, можа быць, праблема ёсць сур’ёзная абмежавання правоў грамадзян, але паглядзелі, вывучылі практыку па справах – няма такой праблемы. Мы лічым, што тыя часовыя абмежаванні, якія існуюць, яны цалкам абгрунтаваныя”.
Суддзя кажа, што не трэба рабіць вялікага шуму з існавання спісу невыязных. Па яго словах, яны былі заўжды. Адзінае, што змянілася, гэта тое, што раскіданыя па розных установах спісы сёння аб’ядналі ў адну вялікую базу і далі прамы выхад на яе памежнікам. 
Валянцін Шуклін: “Спісы невыязных як былі, так і засталіся. Колькасць людзей, якія былі невыязнымі. Адзіная праблема, што раней гэтыя спісы належалі адной, двум, тром арганізацыям. І спатрэбілася вялікая праца, каб аб’яднаць гэтыя базы даных. І аб’яднаць яе з памежнікамі”.
І ўсё гэта, кажа, за нейкіх 5-10 мільёнаў долараў. Толькі для таго, каб грамадзяне не чакалі некалькі тыдняў, пакуль іх права на выезд правераць па ўсіх арганізацыях і паставяць дазвольны штамп у пашпарт, а даведаліся за некалькі хвілін. Толькі зазірнуўшы ў адзіную базу. Тым больш, што усіх, каго ў тую базу заносяць, па законе павінны аб гэтым папярэдзіць.
У адрозненні ад дзеючага, былы суддзя Канстытуцыйнага суда Валеры Фадзееў лічыць, што ў нашай краіне вельмі шмат людзей патрапляюць у катэгорыю невыязных. Арганізацыі, якія атрымалі права складаць гэты спіс, могуць вельмі вольна гэтым правам карыстацца.
Валеры Фадзееў: “Ёсць права, а ёсць правапрымяненне. Я баюся, што яны будуць разыходзіцца, як гэта часта бывае. Ёсць норма права, а калі яна прымяняецца на практыцы, яе трактуюць пашырана, і ўзнікаюць праблемы. Такія рэчы заўсёды небяспечныя. Асабліва ў дачыненні да тых грамадзян, якія нейкім чынам засвечаныя ў палітыцы”.
Як раней паведамляла Еўрарадыё, сёння следчы, які вядзе справы, можа ўласным рашэннем унесці ў спіс невыязных не толькі абвінавачанага, але і падазронага, і нават сведку па справе. Для гэтага нават не трэба рашэння суда. На думку ж былога суддзі, нават абвінавачанага, але пакуль не асуджанага грамадзяніна нельга ўносіць у спіс невыязных. Гэта абмяжоўвае яго правы.
Валеры Фадзееў: “Калі разбірацца, то нават у абвінавачанага, але не асуджанага, пакуль няма паражэння ў правах. Можна, канешне, казаць, што ён можа знікнуць, але мы павінны ў першую чаргу думаць аб правах чалавека”.




2008-01-21
"12" і "Мангол" у двух кроках ад "Оскара"
Фільмы "12" Мікіты Міхалкова і "Мангол" Сяргея Бадрова ўвайшлі ў дзевятку карцін, якія трапілі ў фінальны адборачны раунд намінантаў на "Оскар". Пры гэтым "Мангол" заяўлены на прэмію Амерыканскай кінаакадэміі ад Казахстана. Іншыя прэтэндеэнты прадстаўляюць Польшчу, Аўстрыю, Базілію, К